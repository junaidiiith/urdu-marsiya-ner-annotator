جلد ششم
مرثیہ میر انیس


۱
اے مومنو روؤکہ مصیبت کے دن آئے
راحت کا زمانہ گیا آفت کے دن آئے
خاتون قیامت پہ قیامت کے دن آئے
جنگل مین غریبون کے شہادت کے دن آئے
فریاد کی آتی ہے صدا قبر نبی سے
چھٹتا ہے وطن سبط رسول عربی سے
مطلع
۲
فرزند پیمبر کا مدینہ سے سفر ہے
سادات کی بستی کے اوجڑنے کی خبر ہے
درپیش ہے وہ غم کہ جہان زیر و زیر ہے
گل چاک گریبان ہین صبا خاک بسر ہے
کلرو صفت غنچہ کمربستہ کھڑے ہین
سب ایک جگہ صورت گلدستہ کھڑے ہین
۳
آراستہ ہین بہر سفر مہرو قبا پوش
عمامے سرون پر ہین عبائین بسر دوش
یاران وطن ہوتے ہین آپس مین ہم آغوش
حیران کوئی تصویر کی صورت کوئی خاموش
مُنھ ملتا ہے روکے کوئی سرور کے قدم پر
گر پڑتا ہے کوئی علی اکبر کے قدم پر
۴
عباس کا مُنھ دیکھ کے کہتا ہے کوئی آہ
اب آنکھون سے چھپ جائیگی تصویر یداللہ
کہتے ہین گلے مل کے یہ قاسم کے ہوا خواہ
واللہ دلون پر ہے عجب صدمۂ جانکاہ
ہم لوگون سے شیرین سخنی کون کریگا
یہ اُنس یہ خُلق حسن کون کریگا
۵
روتے ہین وہ جو عون و محمد کے ہین ہم سن
کہتے ہین کہ مکتب مین نہ جی بہلے گا تم بن
اس داغ سے چین آئے ہمین یہ نہین ممکن
گرمی کا مہینہ ہے سفر کے یہ نہین دن
تم حضرت شپیر کے سایہ مین پلے ہو
کیون دھوپ کی تکلیف اُٹھانے کو چلے ہو
۶
ہمجولیون سے کہتے ہین وہ دونو برادر
ہان بھائیو تم بھی ہمین یاد آؤگے اکثر
پالا ہے ہمین شاہ نے ہم جائین نہ کیونکر
مامون رہین جنگل مین تو اپنا ہے وہی گھر
وہ دن ہوکہ ہم حق سے غلامی کے ادا ہون
تم بھی یہ دعا مانگو کہ مامون پہ فدا ہون
۷
رخصت کو لیے لوگ چلے آتے ہین باہم
ہر قلب حزین ہے تو ہر اک چشم ہے پُرنم
ایسا نہین گھر کوئی کہ جسمین نہ ہو ماتم
غل ہے کہ چلا دلبر مخدومۂ عالم
خدام کھڑے پیٹتے ہین قبر نبی کے
روضہ پہ اوداسی ہے رسول عربی کے
۸
ہے جب سے کھلا حال سفر بند ہے بازار
یہ جنس غم ازران ہے کہ روتے ہین دکاندار
خاک اوڑتی ہے ویرانیٔ یثرب کے ہین آثار
ہر کوچے مین ہے شور کہ ہے ہے شہہ ابرار
اب یہان کوئی حامی نہ رہا آہ ہمارا
جاتا ہے مدینہ سے شہنشاہ ہمارا
۹
تدبیر سقر مین ہین اودھر سبط پیمبر
گھر من کبھی آتے ہین کبھی جاتے ہین باہر
اسباب نکلواتے ہین عباس دلاور
تقسیم سواری کے تردد مین ہین اکبر
شہہ کو جنھین لیجاتا ہے وہ پاتے ہین گھوڑے
خالی ہوا اصطبل چلے آتے ہین گھوڑے
۱۰
نسوان محلہ چلی آتی ہین بصد غم
کہتی ہین یہ دن رحلت زہرا سے نہین کم
پُرسے کی طرح رونے ک ا غل ہوتا ہے ہر دم
فرش اُٹھتا ہے کیا بچھتی ہے گویا صف ماتم
غل ہوتا ہے جب ہاے جدا ہوتی ہے زینبؑ
ہر اک کے گلے ملتی ہے اور روتی ہے زینبؑ
۱۱
لے لیکے بلائین یہی سب کرتے ہین تقریر
اس گرمی کے موسم مین کہان جاتے ہین شپیرؑ
سمجھاتی نہین بھائی کو اے شاہ کی ہمشیر
مسلم کا خط آے تو کرین کونچ کی تدبیر
للہ ابھی قبر پیمبر کو نہ چھوڑین
گھر فاطمہ زہرا کا ہے اس گھر کو نہ چھوڑین
۱۲
وہ گھر ہے ۔۔۔۔۔۔۔۔۔ رہتے ہین جس گھر کے نگہبان
کیون اپنے بزرگون کا مکان کرتے ہین ویران
کوفے کی تو خلقت بھی نہین صاحب ایمان
بی بی یہ ۔۔۔۔۔۔۔۔ کے اوجڑنے کا ہے سامان
ایک ایک شقی دشمن اولاد علیؑ ہے
شمشیر ستم وہان سر حیدر پہ چلی ہے
۱۳
اوجڑیگا مدینہ جو یہ گھر ہوئیگا خالی
بربادیٔ یثرب کی بنا چرخ نے ڈالی
کیا جانے پھر آئین کہ نہ آئین شہ عالی
حضرت کے سوا کون ہے اس شہر کا والی
زہرا ہین نہ حیدر نہ پیمبر نہ حسن ہین
اب اونکی جگہ آپ ہین یا شاہ زمن ہین
۱۴
گرمی کے یہ دن اور یہ بہاڑون کا سفر آہ
ان پھولون سے بچون کا نگہبان ہے اللہ
رستے کی صعوبت سے یہ کیا ہین ابھی آگاہ
انکو تو نہ لیجائین سفر مین شہہ ذیجاہ
قطرہ بھی دم تشنہ دہانی نہین ملتا
کوسون تلک اس راہ مین پانی نہین ملتا
۱۵
مُنھ دیکھ کے اصغر کا چلا آتا ہے رونا
آرام سے مادر کے کہان گود مین سونا
جھولا یہ کہان اور کہان نرم بچھونا
لکھا تھا اسی سن مین مسافر انہین ہونا
کیا ہوگا جو میدان مین ہوا گرم چلیگی
یہ پھول سے کمھلائینگے مان ہاتھ ملیگی
۱۶
اون بیبیون سے کہتی ہے یہ شاہ کی ہمشیر
بہنو ہمین یثرب سے لیے جاتی ہے تقدیر
اس شہر مین رہنا نہین ملتا کسی تدبیر
یہ خط پہ خط آئے ہین کہ مجبور ہین شپیر
مجکو بھی غم ایسا ہے کہ کچھ کہہ نہین سکتی
بھائی سے جدا ہوکے بہن رہ نہین سکتی
۱۷
زہرا کی لحد چھوڑ کے مین یہان سے نہ جاتی
فاقے بھی اگر ہوتے تو غم اسکا نہ کھاتی
بھائی کی طرف دیکھ کےشق ہوتی نہ چھاتی
بے جائے کوئی بات مجھے بن نہین آتی
ظاہر مین تو مابین لحد سوتی ہین امان
مین خواب مین جب دیکھتی ہون روتی ہین امان
۱۸
ہے روح پہ امان کے قلق کرتی ہین زاری
سر پیٹتے مین نے اونھین دیکھا کئی باری
روداد بیان کر گئی ہین مجھسے وہ ساری
فرماتی تھین بھائی سے خبردار مین واری
غمخوار ہے تو اور خدا حافظ جان ہے
نہ باپ ہے سر پر مرے بچے کے نہ مان ہے
۱۹
یاد آتی ہے ہر دم مجھے اماّن کی وصیت
کچھ جان کی تھی فکر نہ اونکو دم رحلت
آہستہ یہ فرماتی تھین باصد غم و حسرت
شپیر سدھارے جو سوے وادیٔ غربت
اُسدن مری تربت سے بھی مُنھ موڑیو زینبؑ
اس بھائی کو تنہا نہ کبھی چھوڑیو زینبؑ
۲۰
امان کی وصیت کو بجا لاؤن کیونکر
گھر بھائی سے تھا بھائی نہوئے تو کہاں گھر
دو بہنین ہین مان جائیان اور ایک برادر
اسی سے بندھین ہاتھ کہ بلوے مین کھلے سر
جو ہوے سو ہو بھائی کے ہمراہ ہے زینب
اس کوچ کے انجام سے آگاہ ہے زینب
۲۱
یہ کہتی تھی زینبؑ کہ پکارے شہہ عادل
تیار ہین دروازے پہ سب ہووج و محل
طے شام تلک ہوگی کہین آج کی منزل
رخصت کرو لوگون کو بس اب روئے سے حاصل
چلتی ہے ہوا سرو ابھی وقت سحر ہے
بچے کئی ہمراہ ہین گرمی کا سفر ہے
۲۲
رخصت کرو جو لوگ کہ ملنے کو ہین آئے
کہدو کوئی گہوارۂ اصغر کو بھی لائے
نادان سکینہ کہین آنسو نہ بہائے
کبرا نہ خبر کونچ کی صغرا کو سنائے
ڈر ہے کہین گھبرا کے نہ دم تن سے نکل جائے
باتین کرو ایسی کہ وہ بیمار بہل جائے
۲۳
رخصت کو ابھی قبر پیمبر پہ ہے جانا
تربت مین کئی روز سے بیچین ہین نانا
کیا جانیئے پھر ہوکہ نہو شہر مین آنا
امان کی لحد پر ہے ابھی اشک بہانا
آخر تو لیے جاتی ہے تقدیر وطن سے
چلتے ہوے مل لینا ہے پھر قبر حسن سے
۲۴
سنکر یہ منحن بانوئے ناشاد پکاری
مین لٹتی ہون کیسا سفر اور کیسی سواری
غش ہوگئی ہے فاطمہ صغرا مری پیاری
بیکس کے لیے کرتے ہین سب گریہ و زاری
اب کسپہ مین اس صاحب آزار کو چھوڑون
اس حال مین کسطرح سے بیمار کو چھوڑون
۲۵
مان ہون مین کلیجہ نہین سینے مین سنبھلتا
صاحب مرے دل کو ہے کوئی ہاتھون سے ملتا
مین تو اسے لے چلتی پہ کچھ بس نہین چلتا
رہ جائین جو بہنین بھی تو دل اسکا بہلتا
دروازے پہ تیار سواری تو کھڑی ہے
پر اب تو مجھے جان کی صغرا کی پڑی ہے
۲۶
چلاتی تھی کبرا کہ بہن آنکھ کو کھولو
کہتی تھی سکینہ کہ ذرا مُنھ سے تو بولو
ہم جاتے ہین تم اوٹھ کے بغل گیر تو ہولو
چھاتی سے لگو باپ کی دل کھول کے رولو
تم جسکی ہو شیدا وہ برادر نہ ملے گا
پھر گھر مین جو ڈھونڈھوگی تو اصغر نہ ملے گا
۲۷
ہشیار ہو کیا صبح سے بیہوش ہو خواہر
اصغر کو کرو پیار کلیجے سے لگا کر
چھاتی سے لگو اوٹھ کے کھڑی روتی ہین مادر
ہم روتے ہین دیکھو تو ذرا بہر پیمبر
افسوس اسی طرح سے غفلت مین رہوگی
کیا آخری بابا کی زیارت نہ کروگی
۲۸
سُنکر یہ سخن شاہ کے آنسو نکل آئے
بیمار کے نزدیک گئے سر کو جُھکائے
مُنھ دیکھ کے بانو کا سخن لب پہ یہ لائے
کیا ضعف و نقاہت ہے خدا اسکو بچائے
جس صاحب آزار کا یہ حال ہو گھر مین
دانستہ مین کیونکر اوسے لیجاؤن سفر مین
۲۹
کہکر یہ سخن بیٹھ گئے سیّد خوشخو
اور سورۂ الحمد پڑھا تھام کے بازو
بیمار نے پائی گل زہرا کی جو خوشبو
آنکھون کو جو کھولا تو ٹپکنے لگے آنسو
مان سے کہا مجھ مین جو ہواس آئے مین امان
کیا میرے مسیحا مرے پاس آئے ہین امان
۳۰
بانو نے کہا ہان وہی آئے ہین مری جان
جو کہنا ہو کہلو کہ یہان اور ہے سامان
دیکھو تو ادھر روتی ہین بی بی شہہ ذیشان
صغرا نے کہا اونکی محبت کے مین قربان
وہ کونسا سامان ہے جو یون روتے ہین بابا
کُھل کر کہو کیا مجھسے جدا ہوتے ہین بابا
۳۱
یہ گھر کا سب اسباب گیا کسلئے باہر
نہ فرش ہے نہ مسند فرزند پیمبر
دالان سے کیا ہوگیا گہوارۂ اصغر
اوجڑا ہوا اسدم نظر آتا ہے مجھے گھر
کچھ مُنھ سے تو بولو مرا دم گھٹتا ہے امان
کیا سبط پیمبر سے وطن چھٹتا ہے امان
۳۲
شپیر کا مُنھ تکنے لگی بانوے مغموم
صغرا کے لیے رونے لگین زینب و کلثوم
بیٹی سے یہ فرمانے لگے سید مظلوم
پردہ رہا اب کیا تمھین سب ہوگیا معلوم
تم چھٹتی ہو اس واسطے سب روتے ہین بی بی
ہم آج سے آوارہ وطن ہوتے ہین بی بی
۳۳
اب شہر مین اکدم ہے ٹھہرنا مجھے دشوار
مین پا برکاب اور ہو تم صاحب آزار
پھر آتا ہے وہ گھر مین سفر مین جو ہو بیمار
تکلیف تمھین دون یہ مناسب نہین زنہار
غربت مین بشر کے لیے سو طرح کا ڈر ہے
میرا تو سفر رنج و مصیبت کا سفر ہے
۳۴
لون چلتی ہے خاک اوڑتی ہے گرمی کے ہین ایام
منزل پہ نہ راحت نہ کہین راہ مین آرام
بستی مین کہین صبح تو جنگل مین کہین شام
دریا کہین حائل کہین پانی کا نہین نام
صحبت مین گوارا ہے جو تکلیف گذر جاے
اس طرح کا بیمار نہ مرتا ہو تو مر جاے
۳۵
صغرا نے کہا کھانے سے خود ہے مجھے انکار
پانی جو کبھی راہ مین مانگون تو گنہگار
کچھ دھوپ کا شکوہ نہین کرنے کی یہ بیمار
تبرید فقط آپکا ہے شربت دیدار
گرمی مین بھی راحت سے گذر جاے گی بابا
آئیگا پسینہ تپ اُتر جاے گی بابا
۳۶
کیا ذکر اگر مُنھ سے کہون درد ہے سر مین
اُف تک نکرون بھڑکے اگر آگ جگر مین
بھولے سے بھی ہرگز نہ کراہون گی سفر مین
قربان گئی چھوڑے نجاؤ مجھے گھر مین
ہوجانا خفا راہ مین گر روئیگی صغرا
یہان نیند کب آتی ہے جو وہان سوئیگی صغرا
۳۷
وہ بات نہوگی کہ جو بیچین ہون مادر
ہر صبح مین پی لونگی دوا آپ بناکر
دن بھر مری گودی مین رہینگے علی اصغر
لونڈی ہون سکینہ کی نہ سمجھو مجھے دختر
مین یہ نہین کہتی کہ عماری مین بٹھا دو
بابا مجھے فضہ کی سواری مین بٹھا دو
۳۸
شہ بولے کہ واقف ہے مرے حال سے اللہ
مین کہہ نہین سکتا مجھے درپیش ہے جو راہ
کھل جائیگا اس راز سے گو تم نہین آگاہ
ایسا بھی کوئی ہے جسے بیٹی کی نہو چاہ
ناچار جدائی کا الم سہتا ہون صغرا
ہے مصلحت حق یہی جو کہتا ہون صغرا
۳۹
اے نور نظر آنکھون پہ لیکر تجھے چلتا
تو مجھسے بہلتی مرا دل تجھسے بہلتا
تپ ہے تجھے اور غم سے جگر ہے مرا جلتا
یہ ضعف کہ دم تک نہین سینے مین سنبھلتا
جز ہجر علاج اور کوئی ہو نہین سکتا
دانستہ تمھین ہاتھ سے مین کھو نہین سکتا
۴۰
مُنھ تکنے لگی مان کا وہ بیمار بصد غم
چتون سے عیان تھا کہ چلین آپ مُوئے ہم
مان کہتی تھی مختار ہین بی بی شہ عالی
میرے تو کلیجے پہ چھری چلتی ہے اسدم
وہ درد ہے جس درد سے چارا نہین صغرا
تقدیر سے کچھ زور ہمارا نہین صغرا
۴۱
مطلع
جب ہوگئی صغرا کو خبر شہ کے سفر کی
اور کھل گئی تجویز ہے جو کچھ کہ پدر کی
حالات ہوئی تغیر تب اوس خستہ جگر کی
کی عرض یہ خدمت مین شہہ جن و بشر کی
صحبت گئی دنیا سے گذرنے کے دن آئے
جانا نہین جاتے مرے مرنے کے دن آئے
۴۲
معلوم ہوا کوئی کسی کا نہین زنہار
سبکی یہی مرضی ہے کہ مر جاے یہ بیمار
اللہ نہ وہ آنکھ کسی کی ہے نہ وہ پیار
اک ہم ہین کہ سب پر ہین فدا سبکے ہین غمخوار
بیزار ہین سب ایک بھی شفقت نہین کرتا
سچ ہے کوئی مُردے سے محبت نہین کرتا
۴۳
ہمشیر کے عاشق ہین سلامت رہین اکبر
پوچھا بھی نہ یہ جیتی ہے یا مر گئی خواہر
مین گھر مین تڑپتی ہون وہ ہین صبح سے باہر
وہ کیا کرین برگشتہ ہے اپنا ہی مقدر
پوچھا نہ کسی نے کہ وہ بیمار کدھر ہے
نہ بھائیون کو دھیان نہ بہنون کو خبر ہے
۴۴
کیا اونکو پڑی تھی جو وہ غم کھانے کو آتے
مین کون جو صورت مجھے دکھلان کو آتے
ہوتی جو غرض چھاتی سے لپٹانے کو آتے
زلفین جو اولجھتین تو سلجھانے کو آتے
کل تک تو مرے حال پریشان پہ نظر تھی
تقدیر کے اس بیچ کی مجکو نہ خبر تھی
۴۵
مانوس سکینہ سے ہین عباس دلاور
مین کون ہون جو میری خبر پوچھتے آکر
سرسبز رہے خلق مین نوبادۂ شپیر
شادی مین بلائین مجھے یہ بھی نہین باور
بے دولہا بنے مُنھ کو چھپائے ہین ابھی سے
مین جیتی ہون اور آنکھ چُرائے مین ابھی سے
۴۶
کس سے کہون اس درد کو مین بیکس و رنجور
بہنین بھی الگ مجھسے ہین اور بھائی بھی ہین دور
امان کا سخن یہ ہے کہ بیٹی مین ہون مجبور
ہمراہیٔ بیمار کسی کو نہین منظور
دنیا سے سفر رنج و مصیبت مین لکھا تھا
تنہائی کا مرنا مری قسمت مین لکھا تھا
۴۷
سب بیبیان رونے لگین سُن سُن کے تقریر
چھاتی سے لگاکر اوسے کہنے لگے شپیر
لو صبر کرو کوچ مین اب ہوتی ہے تاخیر
مُنھ دیکھ کے چپ رہ گئی وہ بیکس دلگیر
نزدیک تھا دل چیر کے پہلو نکل آئے
اچھا تو کہا مُنھ سے پہ آنسو نکل آئے
۴۸
بانو کو اشارہ کیا حضرت نے کہ جاؤ
اکبر کو بلاؤنگی اصغر کو بھی لاؤ
آئے علی اکبر تو کہا شہ نے کہ آؤ
رُوٹھی ہے بہن تمسے گلے اسکو لگاؤ
چلتے ہوے جی بھر کے ذرا پیار تو کرلو
لینے انھین کب آؤگے اقرار تو کرلو
۴۹
پاس آن کے اکبر نے یہ کی پیار سے تقریر
کیون مجھسے خفا ہوگئین صغرا مری تقصیر
چلانے لگی چھاتی پہ مُنھ رکھ کے وہ دلگیر
محبوب برادر ترے قربان یہ ہمشیر
صدقے ترے سر پر سے اوتارے مجھے کوئی
بل کھائی ہوئی زلفون پہ وارے مجھے کوئی
۵۰
رخسارون پہ سبزے کو نکلنے کے مین صدقے
تلوار ہے شان سے چلنے ککے مین صدقے
افسوس سے ان ہاتھون کے ملنے کے مین صدقے
کیون روتی ہو اشک آنکھون سے ڈھلنے کے مین صدقے
جلد آن کے بیہنا کی خبر لیجو بھائی
بے میرے کہین بیاہ نہ کرلیجیو بھائی
۵۱
لکھنا مجھے نسبت کا جو ٹھہرے کہین سامان
حقدار ہون مین ۔۔۔۔۔۔۔ کا میرے بھی رہے دھیان
اور مر گئی پیچھے تو رہے دل مین سب ارمان
لے آنا دولہن کو مری تربت پہ مین قربان
خوشنود مری روح کو کردیجیو بھائی
حق نیگ کا تم قبر پہ دھر دیجیو بھائی
۵۲
پیارے مرے بھیا مرے مہر و علی اکبرؑ
چھپ جائینگے آنکھون سے یہ گیسو علی اکبر
یاد آئیگی یہ جسم کی خوشبو علی اکبرؑ
ڈھونڈھینگی یہ آنکھین تمھین ہر سو علی اکبرؑ
دل سینے مین کیونکر تہہ و بالا نہ رہے گا
جب چاند چھپے گا تو اوجالا نہ رہے گا
۵۳
کیا گذرے گی جب گھر سے چلے جاؤگے بھائی
کیسے مجھے ہر بات مین یاد آؤگے بھائی
تشریف خدا جانے کب لاؤگے بھائی
کی دیر تو جیتا نہ ہمین پاؤگے بھائی
کیا دم کا بھروسا کہ چراغ سحری ہین
تم آج مسافر ہو تو ہم کل سفری ہین
۵۴
ہان سچ بھی ہے بہتر نہین بیمار کا جانا
صحت سے جو ہین اونمین کہان میرا ٹھکانا
بھیا جو آپ آنا تو مری قبر پہ آنا
ہم گورکی منزل کی طرف ہونگے روانا
کیا لطف کسی کو جو نہین چاہ ہماری
وہ راہ تمھاری ہے تو یہ راہ ہماری
۵۵
مرنا تو مقدم ہے غم اسکا نہین زنہار
دھڑکا ہے کہ جب ہونگے عیان موت کے آثار
قبلے کی طرف کون کریگا رخ بیمار
یاسین بھی پڑھنے کو نہوگا کوئی غمخوار
سانس اوکھڑیگی جسوقت تو فریاد کرونگی
مین ہچکیان لے لے کے تمھین یاد کرونگی
۵۶
مان بولی یہ کیا کہتی ہے صغرا ترے قربان
گھبرا کے نکل جاے نہ اب تن سے مری جان
بیکس مری بچی ترا اللہ نگہبان
صحت ہو تجھے میری دعا ہے یہی ہرآن
کیا بھائی جدا بہنون سے ہوتے نہین بیٹا
کنبے کے لیئے جان کو کھوتے نہین بیٹا
۵۷
مین صدقے گئی بس نکرو گرویۂ و زاری
اصغرا مرا روتا ہے صدا سنکے تمھاری
وہ کانپتے ہاتھون کو اوٹھا کر پکاری
آ آمرے ننھے سے مسافر ترے واری
چھٹتی ہے یہ بیمار بہن ج ان گئے تم
اصغر مری آواز کو پہچان گئے تم
۵۸
جاتے ہو تم اور ساتھ بہن جا نہین سکتی
تپ ہے تمھین چھاتی سے بھی لپٹا نہین سکتی
جو دل مین ہے لب پر وہ سخن لا نہین سکتی
رکھ لون تمھین امان کو یہ سمجھا نہین سکتی
بیکس ہون مرا کوئی مددگار نہین ہے
تم ہو سو تمھین طاقت گفتار نہین ہے
۵۹
بھیّا علی اصغر جو بہن ہے تمھین پاری
کچھ تم ہی سفارش کرو بابا سے ہماری
کوئی مری سنتا نہین کرتی ہون مین زاری
بولو یہ بہن کیا کرے دکھ درد کی ماری
بیمار سے مُنھ موڑے چلے جاتے ہین بابا
سنتی ہون مجھے چھوڑے چلے جاتے ہین بابا
۶۰
معصوم نے جسدم یہ سُنی درد کی گفتار
صغرا کی طرف ہاتھون کو پھیلا دیا یکبار
لے لیکے بلائین یہ لگی کہنے وہ بیمار
جھک جھک کر دکھاتے ہو مجھے آخری دیدار
دنیا سے کوئی دم مین گذر جائیگی صغرا
تم بھی یہ سمجھتے ہو کہ مر جائیگی صغرا
۶۱
مطلع
آمد ہے مدینہ کے گلستان پہ خزان کی
بستی سب اوجڑتی ہے محمدؐ کے مکان کی
ہر کوچے مین اک دھوم ہے فریاد و فغان کی
احباب سے رخصت ہے امام دوجہان کی
مل مل کے گلے سب سے جدا ہوتے ہیں شپیرؑ
آغوش مین صغرا کو لیئے روتے ہین شپیرؑ
۶۲
حاضر در دولت پہ ہین سب یاور و انصار
کوئی تو کمر باندھتا ہے اور کوئی ہتھیار
ہودج بھی کسے جاتے ہین محمل بھی ہین تیار
چلاتے ہین دربان کوئی آئے نہ خبردار
ہر محمل و ہودج پہ گھٹا ٹوپ پڑے ہین
پردے کی قناتین لیے فراش کھڑے ہین
۶۳
عباس نے اتنے مین یہ ڈیوڑھی سے پکارا
چلنے کو لیے قافلہ تیار ہے سارا
لپٹا کے گلے فاطمہ صغرا کو دوبارا
روتا ہوا اوٹھا اسداللہ کا پیارا
جس چشم کو دیکھا سو وہ پُرنم نظر آئی
اک مجلس ماتم تھی کہ  برہم نظر آئی
۶۴
بیت المشرفِ خاص سے نکلے شہہ ابرار
روتی ہوئی ڈیوڑھی پہ گئی عزت اطہار
فراشون کو عباس پکارے یہ بتکرار
پردے کی قناتون سے خبردار خبردار
باہر حرم آتے ہین رسول دوسرا کی
شقہ کوئی جھک جاے نہ جھونکے سے ہوا کے
۶۵
لڑکا بھی جو کوٹھے پہ چڑھا ہو وہ اوتر جاے
آتا ہوا دھر جو وہ اُسی جا یہ ٹھہر جاے
دیتے رہو آواز جہان تک کہ نظر جاے
ناقے پہ بھی کوئی نہ برابر سے گذر جاے
مریم سے سوا حق نے شرف انکو دیے ہین
افلاک پہ آنکھون کو ملک بند کیے ہین
۶۶
عباس علی سے علی اکبر نے کہا تب
ہین قافلہ سالار حرم حضرت زینبؑ
پہلے ہون وہ اسوار تو محمل مین چڑھین سب
حضرت نے کہا ہان یہی میرا بھی ہے مطلب
گھر مین مرے زہرا کی جگہ بنت علی ہے
مین جانتا ہون مان مرے ہمراہ چلی ہے
۶۷
آپہونچی جو ناقے کے قرین دختر حیدر
خود ہاتھ پکڑنے کو بڑھے سبط پیمبر
فضہ تو سنبھالے ہوے تھی گوشہ چادر
تھے پردۂ محمل کو اوٹھائے علی اکبر
فرزند کمربستہ چپ و راس کھڑے تھے
نعلین اوٹھا لینے کو عباس کھڑے تھے
۶۸
اکدن تو مہیّا تھا یہ سامان سواری
اک روز وہ تھا گرد تھے نیزے لیے ناری
محمل تھا نہ ہودج نہ کجا وہ نہ عماری
بے پردہ تھی خاتون قیامت کی وہ پیاری
ننھے کئی بچون کے گلے ساتھ بندھے تھے
تھے بال کھلے چہرے پہ اور ہاتھ بندھے تھے
۶۹
زینت دہِ محمل جو ہوئی دختر زہرا
ناقون پہ چڑھے سب حرم سید والا
آنے لگے رہوار کھلا گرد کا پردا
عباس سے بولے یہ شہہ یثرب و بطحا
صدمہ ہے بچھڑنے کا مرے روح نبیؐ پر
رخصت کو چلو قبر رسول عربی پر
۷۰
مطلع
جب قصد کیا کوچ کا سلطان زمن نے
فریاد کا اک شوز کیا اہل وطن نے
مضطر جو کیا دل کو جدائی کے محن نے
فرمایا یہ تب ابن شہ قلعہ شکن نے
صدمہ ہے بچھڑنے کا مرے روح نبیؐ پر
رخصت کو چلو قبر رسول عربی پر
۷۱
پیدل شہ دین روضۂ احمد پہ سدھارے
تربت سے صدا آئی کہ اے مرے پیارے
تعویذ سے شپیر لپٹ کر یہ پکارے
ملتا نہین آرام نواسے کو تمھارے
خط کیا ہین اجل کا یہ پیام آیا ہے نانا
آج آخری رخصت کو غلام آیا ہے نانا
۷۲
خادم کو کہین امن کی اب جا نہین ملتی
راحت کوئی ساعت مرے مولا نہین ملتی
دکھ کونسا اور کونسی ایذا نہین ملتی
ہین آپ جہان راہ وہ اصلا نہین ملتی
پابند مصیبت ہون گرفتار بلا ہون
خود پانون سے اپنے طرفِ گور چلا ہون
۷۳
مین اک تن تنہا ہون ستمگار ہزارون
اک جان ہے اور درپۓ آزار ہزارون
اک پھول سے رکھتے ہین خلش خار ہزارون
اک سر ہے فقط اور خریدار ہزارون
وہان جمع کئی شہر کے خونریز ہوئے ہین
خنجر مری گردن کے لیے تیز ہوئے ہین
۷۴
فرمایئے اب جاے کدھر آپ کا شپیرؑ
یہان قید کی ہے فکر اودھر قتل کی تدبیر
تیغین ہین کہین میرے لیے اور کہین زنجیر
خونریزی کو کعبے تلک آپہونچے ہین بے پیر
سچ جاؤن جو پاس اپنے بلا لیجیے نانا
تربت مین نواسے کو چھپا لیجئے نانا
۷۵
امت مین عجب غدر ہے یا صاحب معراج
ہین دشمن دین مالک تخت و علم و تاج
دنیا کا زر و مال میسر ہے اونھین آج
مین گوشہ نشین فاقہ کش و بیکس و محتاج
اپنا علم و تخت اوسی دن گیا نانا
جب والدہ سے باغ فدک چھن گیا نانا
۷۶
یہ کہکے ملا قبر سے شہہ نے جو رخ پاک
ہلنے لگا صدمے سے مزار شہہ لولاک
جنبش جو ہوئی قبر کو تھرا گئے افلاک
کانپی جو زمین صحن مقدس مین اوڑی خاک
اوس شور مین آئی یہ صدا روضۂ جد سے
تم آگے چلو ہم بھی نکلتے ہین لحد سے
۷۷
باتون نے تری دل کو مرے کر دیا مجروح
تو شہر سے جاتا ہے تڑپتی ہے مری روح
بے تیغ کیا خنجر غم نے ترے ذبوح
ہے کشتی امت پہ تباہی کہ چلا نوح
افلاک اہلبیت کا تجھے بدر نہ سمجھے
بے قدر ہین ظالم کہ تری قدر نہ سمجھے
۷۸
مارا گیا جس روز سے شپیر مرا پیارا
اوس روز سے ٹکڑے ہے کلیجہ مرا سارا
اب قتل مین ہوتا ہون ترے ساتھ دوبارا
امت نے کیا پاس ادب خوب ہمارا
زہرا کی جو بستی کو اجاڑین تو عجب کیا
اعدا مجھے تربت سے اوکھاڑین تو عجب کیا
۷۹
اس ذکر پہ رویا کیئے شہہ سرکو جُھکائے
وہان سے جو اوٹھے فاطمہ کی قبر پہ آئے
پائینلحد گر کے بہت اشک بہائے
آواز یہ آئی کہ مین صدقے مرے جائے
ہے شور ترے کوچ کا جس دن سے وطن مین
پیارے مین اوسی دن سے تڑپتی ہون کفن مین
۸۰
تربت مین جو کی مین نے بہت گریہ وزاری
گھبرا کے علی آئے نجف سے کئی باری
کہتے تھے کہ اے احمد مختار کی پیاری
تم پاس ہو تربت ہے بہت دور ہماری
گھر لُٹتا ہے کیونکر ہمین چین آئیگا زہرا
کیا ہمسے نہ رخصت کو حسین آئیگا زہرا
۸۱
مین نے جو کہا قبر سے کیون نکلے ہو باہر
سر پر نہ عمامہ ہے نہ ہے دوش پہ چادر
فرمایا کہ ماتم مین ہون اے بنت پیمبر
مرنے کو پسر جاتا ہے برباد ہوا گھر
ترسینگے  وہ پانی کو جو نازون کے پلے ہین
تلوارین ہین اور آل محمدؐ کے گلے مین
۸۱
پہلا تو وہ تھا ظلم کہ باندھی مری گردن
اب بازوے زینب مین رسن باندھینگے دشمن
باقی تھا یہی ایک چراغ سر مدفن
اوسکو بھی بُجھا دینگے مرے دلپہ ہے روشن
کیونکر نہ بھلا ماتم اولاد کرون مین
اب کس سے اس اندھیر کی فریاد کرون مین
۸۳
پھرتا ہے مری آنکھون مین شپیر کا مقتل
وہ نہر فرات اور وہ کئی کوسِ کا جنگل
وہ بجلیان تلوارون کی اور شام کا بادل
دریا سے وہ پیاسون کے ہٹا دینے کی ہلچل
شپیر کے سر پر سے یہ آفت نہ ٹلے گی
دسوین کو محرم کی چھُری مجھپہ چلے گی
۸۴
سُنکر یہ بیان باپ کا مادر کی زبانی
رو روکے پکارا اسد اللہ کا جانی
ہان والدہ سچ ہے نہ ملے گا مجھے پانی
پیاسے ہین مرے خون کے یہ ظلم کے بانی
بچپن مین کیا تھا مرا ماتم شہہ دین نے
نانا کو مرے دی تھی خبر روح امین نے
۸۵
پہلو مین جو تھی فاطمہ کے تربت شپیر
اوس قبر سے لپٹے بمحبت شہ صفدر
چلائے کہ شپیر کی رخصت ہے برادر
حضرت کو تو پہلو ہوا امان کا میسر
قبرین بھی جدا ہین تہہ افلاک ہماری
دیکھین ہمین لیجائے کدھر خاک ہماری
۸۶
یہ کہکے اوٹھے قبر حسن سے شہہ مظلوم
رہوار جو مانگا تو سواری کی ہوئی دھوم
یاران وطن گرد تھے افسردہ و مغموم
چلاتے تھے خادم کہ چلا خلق کا مخدوم
خالی ہوا گھر آج رسول عربی کا
تابوت اسی دھوم سے نکلا تھا نبی کا
۸۷
جب اوٹھ گئی تھین خلق سے مخدومۂ عالم
سر پیٹتے تھے لوگ اسی طرح سے باہم
برپا تھا جنازے پہ علی کے یوہین قائم
تھا رحلت شپیر مین محبون کو یہی غم
بس آج سے بے وارث والی ہے مدینہ
اب پنجتن پاک سے خالی ہے مدینہ
۸۸
پیچھے فرس شہہ کے یہ تھا لوگون کا عالم
عاشور کو جیسے ہو بس تعزیہ ماتم
نسوان عرب کہتی تھین سر پیٹ کے ہر دم
اب پائینگے شپیر سا سردار کہان ہم
لالے کی طرح کسکا جگر داغ نہوگا
ویرانی ہے بستی مین جو یہ باغ نہوگا
۸۹
چلاتی تھین رانڈین کہ چلی شہ کی سواری
لیگا خبر اب کون مصیبت مین ہماری
آنکھون سے یتیمون کے دُر اشک تھے جاری
مضطر تھے اپاہج اُسرا کرتے تھے زاری
کہتے تھے گدا ہمکو غنی کون کریگا
محتاجون کی فاقہ شکنی کون کریگا
۹۰
تھا شہر کے ناکے تلک اک شور قیامت
سمجھاتے ہوئے سبکو چلے جاتے تھے حضرت
رو روکے وہ کہتا تھا جسے کرتے تھے رخصت
پائینگے کہان پھر یہ غنیمت ہے زیارت
آخر تو بچھڑ کر کف افسوس ملینگے
دس بیس قدم اور ہی ہمراہ چلینگے
۹۱
قسمین اونھین دے دیکے کہا شہ نے کہ جاؤ
تکلیف تمھین ہوتی ہے اب ساتھ نہ آؤ
اللہ کو سونپا تمھین آنسو نہ بہاؤ
پھرنے کے نہین ہمسے بس اب ہاتھ اوٹھاؤ
اُس بیکس و تنہا کی خبر پوچھتے رہنا
یارو مری صغرا کی خبر پوچھتے رہنا
۹۲
روتے ہوے وہ لوگ پہرے شاہ سدھارے
جو صاحب قسمت تھے وہ ہمراہ سدھارے
کس شوق سے مردان حق آگاہ سدھارے
عابد طرف خانۂ اللہ سدھارے
اوترے نہ مسافر کسی مخلوق کے گھر مین
عاشق کو کشش لیگئی معشوق کے گھر مین
۹۳
روشن ہوئی کعبہ کی زمین نور خدا سے
مکہ نے شرف اور بھی پایا شرفا سے
جُھک جُھک کے ملے سبط پیمبر غربا سے
آباد ہوا شہر اذانون کی صدا سے
خوش ہوکے ہوا خواہ یہ کہتے تھے علی کے
سب باپ کی خوبی ہے نواسے مین نبی کے
۹۴
کعبہ مین بھی اکدن نہ ملا شاہ کو آرام
کوفے سے چلے آتے تھے نامے سحر و شام
اعدا نے گذرنے نہ دیے حج کے بھی ایّام
کھولا پسر فاطمہ نے باندھ کے احرام
عازم طرف راہ الٰہی ہوے شپیرؑ
تھی ہشتم ذی الحجہ کہ راہی ہوے شپیرؑ
۹۵
جاتے تھے دل افسردہ و غمگین شہ ابرار
ہر گام پہ ہوتے تھے عیان موت کے آثار
قبرین نظر آتین کسی صحرا مین جو دو چار
فرماتے تھے شہ فاعتبرو یا اولی الابضار
جز خاک نہ پائیگا نشان بھی بدنون کا
انجام ہے یہ ہمسے غریب الوطنوں کا
۹۶
احباب کہین گھر ہے کہین آب کہین ہین
آگے تو زمین پر تھے پر اب زیر زمین ہین
خالی ہے مکان آپ تہہ خاک مکین ہین
جو دور نہ رہتے تھے وہ اب پاس نہین ہین
حسرت یہ رہی ہوگی کہ پہونچے نہ وطن مین
کیا مُنھ کو لپیٹے ہوے سوتے ہین کفن مین
۹۷
باتین تھین یہی یاس کی اور دور کی تقریر
منزل پہ بھی آرام سے سوتے تھے نہ شپیرؑ
شب کو کہین اوترے تو سحر کو ہوے رہگیر
جلدی تھی کہ ہو جاے شہادت مین نہ تاخیر
مقتل کا یہ تھا شوق شہہ جن و بشر کو
جس طرح سے ڈھونڈھے کوئی معشوق کے گھر کو
۹۸
ملتا تھا کوئی مرد مسافر جو سر راہ
یون پوچھتے تھے اُس سے بحسرت شہہ ذیجاہ
ایسا کوئی صحرا بھی ہے اے بندۂ اللہ
اک نہر سوا جسمین نہ چشمہ نہ کوئی چاہ
کیا ملتا ہے اوس دشت مین اور کیا نہین ملتا
ہم ڈھونڈھتے پھرتے ہین وہ صحرا نہین ملتا
۹۹
وہ عرض یہ کرتا تھا کہ سبط شہہ لولاک
ہے سخت پُراندوہ وہ صحراے خطرناک
ہنستا ہوا وہان جاے تو ہوجاتا ہے غمناک
سنتا ہون وہان دن کو اوڑاتا ہے کوئی خاک
وہان راتون کو آتی ہے صدا سینہ زنی کی
درویش کی ممکن ہے سکونت نہ غنی کی
۱۰۰
چلاتی ہے عورت کوئی ہے ہے میرے فرزند
اس دشت مین ہو جاے گا تو خاک کا پیوند
تلوارون سے ہوجائینگے ٹکڑے ترے دلبند
پانی یہین ہوجائیگا بچون پہ ترے بند
پیارے تو اسی خاکپہ گھوڑے سے گریگا
ہے ہے یہین خنجر تری گردن پہ پھریگا
۱۰۱
اک شیر ترائی مین یہ چلاتا ہے دن رات
کٹ جائینگے یہان ہاتھ میرے لال کے ہیہات
کیا حال کہون نہر کا اے شاہ خوش اوقات
پانی تو نہین شور پہ مشہور ہے یہ بات
طائر بھی دم تشنہ دہانی نہین پیتے
وحشی کبھی وہان آنکے پانی نہین پیتے
۱۰۲
او سجا اوترتا ہے نہ دم لیتا ہے رہگیر
ہے شور کہ اس آب مین ہے آگ کی تاثیر
اسطرح ہوا چلتی ہے جسطرح چلین تیر
پیاسون کے لیے اسکی ہر اک موج ہے شمشیر
بجھتی نہین وہان پیاس کسی تشنہ گلو کی
بُو آتی ہے اوس نہر کے پانی مین لہو کی
۱۰۳
اوس شخص سے یہ کہکے چلے قبلۂ عالم
اللہ نے چاہا تو بسائینگے اوسے ہم
عاشق پہ بلا بعد بلا آتی ہے ہر دم
غم اور بڑھا وصل مین عرصہ جو رہا کم
اک آفت نو فوج شہنشاہ مین آئی
مسلم کی شہادت کی خبر راہ مین آئی
۱۰۴
مطلع
خالق نہ سنائے خبر مرگ کسی کو
بن آنکھون سے دیکھے نہین چین آتا ہے جی کو
کس غم کا ہوا سامنا فرزند نبی کو
گھیرا الم و یاس نے اوس حق کے دل کو
اک آفت نو فوج شہنشاہ مین آئی
مسلم کی شہادت کی خبر راہ مین آئی
۱۰۵
غربت مین نہ ماتم کی سُنائے خبر اللہ
طاری ہوا حضرت پہ عجب صدمۂ جانکاہ
گوندھے ہوے سر کھول کے پیٹے حرم شاہ
فرماتے تھے شہہ سب کو ہے درپیش یہی راہ
ہوگا وہی اللہ کو جو مدنظر ہے
آج اونکا ہوا کوچ تو کل اپنا سفر ہے
۱۰۶
وارث کے لیے زوجہ مسلم کا یہ تھا حال
محمل سے گری پڑتی تھی بکھرائے ہوے بال
روتے تھے بہن کے لیے عباس خوش اقبال
وہ کہتی تھی ساتھ اونکے ہین چھوٹے مرے د و لال
پوچھ تو کہ کس سمت وہ پیارے گئے دونو
فرماتے تھے شپیر کہ مارے گئے دونو
۱۰۷
محمل تھے سب اوس بی بی کے محمل کے برابر
تھا شور کہ بیوہ ہوئی عباس کی خواہر
گھبرا گئی تھی مسلم مظلوم کی دختر
ہر بار یہی پوچھتی تھی مان سے لپٹ کر
کیون پیٹتی ہو کون جدا ہو گیا امان
غربت مین مرے باپ یہ کیا ہوگیا امان
۱۰۸
اوس دن سے تو اک ابر الم فوج پہ چھایا
کھانا کئی دن قافلہ والون نے نہ کھایا
رستے مین ابھی تھا اسد اللہ کا جایا
جو چاند محرم کا فلک پر نظر آیا
سب نے مہ نو لشکر شپیر مین دیکھا
مُنھ شاہ نے آئینہ شمشیر مین دیکھا
۱۰۹
خویش و رفقا چاند کی تسلیم کو آئے
مجرے کو جھکے اور سخن لب پہ یہ لائے
یہ چاند مبارک ہو یداللہ کے جائے
کفار پہ تو فتح اسی چاند مین پائے
رتبہ مہہ و خورشید سے بالا رہے تیرا
تا حشر زمانے مین اوجالا رہے تیرا
۱۱۰
حضرت نے دعا پڑھ کے یہ کی حق سے مناجات
کر رحم گنہگارون پہ اے قاضیٔ حاجات
سر دینے کا مشتاق ہون عالم ہے تری ذات
خنجر مری آنکھون مین پھرا کرتا ہے دن رات
باقی ہین جو راتین وہ عبادت مین بسر ہون
یہ زیست کے دس دن تری طاعت مین بسر ہون
۱۱۱
پہونچا دے مجھے جلد بس اے خالق افلاک
اوس خاکپہ جس خاک سے ملنی ہے مری خاک
نہ ملک کی خواہش ہے نہ درکار ہے املاک
طالب ہے ترے قرب کا سبط شہہ لولاک
بیتاب ہے دل صبر کا یارا نہین مجکو
اب فصل بجز وصل گوارا نہین مجکو
۱۱۲
اتنے مین یہ فضہ علی اکبر کو پکاری
لو دیکھ چکی چاند یداللہ کی پیاری
عادت ہے کہ ۔۔۔۔۔۔ دیکھتی ہین شکل تمھاری
آنکھون کو کیئے بند یہ فرماتی ہین واری
آئے تو رخ اکبر ذیقدر کو دیکھون
شکل مہہ نو دیکھ چکی مدر کو دیکھون
۱۱۳
شہہ داخل خیمہ ہوے فرزند کے ہمراہ
مُنھ دیکھ کے یہ کہنے لگی بنت یداللہ
یہ چاند ہے کس طرح کا اے فاطمہ کے ماہ
فرمانے لگے روکے بہن سے شہہ ذیجاہ
سرتن سے مرا اس مہہ پُرغم مین کٹے گا
زینب یہ مہینا تمھین ماتم مین کٹے گا
۱۱۴
یہ آل نبی کے ہے مصیبت کا مہینا
یہ ظلم کا عشرا ہے یہ آفت کا مہینا
پہونچا ہے غریبون کی شہادت کا مہینا
آخر ہے بس اب عمر کی مدت کا مہینا
یہ بار امانت مری گردن سے اوتر جاے
ہو خاتمہ بالخیر جو سرتن سے اوتر جاے
۱۱۵
گردونپہ مہہِ نو جو نمایان ہے یہ ہمشیر
چڑھتی ہے مرے سر کے لئے چرخ پہ شمشیر
اس چاند مین کٹ جائیگا سب لشکر شپیر
نیزا کوئی کھائیگا کلیجے پہ کوئی تیر
برچھی کسی جانباز کے پہلو پہ لگے گی
شمشیر کسی شیر کے بازو پہ لگے گی
۱۱۶
آئیگی قیمتی کی بلا بچون کے سر پر
ماؤن سے پسر چھوٹینگے بہنون سے برادر
بیوہ کئی سیدانیان ہوئینگی مقدر
خیم کو جلا دینگے لٹے گا زر و زیور
گھرکینگے ستمگار جو روئیگی سکینہ
اس ماہ مین بن باپ کی ہوئیگی سکینہ
۱۱۷
دولہا کوئی ٹاپون کے تلے ہوئیگا پامال
پیٹے گی کوئی تازہ دولہن کھولے ہوے بال
تیرون سے کسی مان کا جگر ہوئیگا غربال
نکلے گی کوئی کہتی ہوئی ہاے مرا لال
معصومون کے سونے کی جگہ پائینگی خالی
بچون سے بھری گودیان ہوجائینگی خالی
۱۱۸
اس عشرۂ اول مین نہوئینگے بہن ہم
تاریخ سفر ہے دہم ماہ محرم
عشرہ یہ وہ عشرہ ہے کہ اے زینب غم
جس لال کی عاشق ہو وہ ہوجائیگا بیدم
دیکھوگی نہ پھر مُنھ علی اکبر سے پسر کا
اب شام مین ہوئیگا تمہین چاند سفر کا
۱۱۹
رونے کے لئے حق نے بنائے ہین یہ دس دن
ان روزون خوشی ہو کوئی دل پہ نہین ممکن
لیوینگے مرا تعزیہ ہر شہر کے ساکن
اکبر کو جوان روئینگے معصومون کو کم سن
بھولین ہمین ایسے  نہین غمخوار ہمارے
ہوئینگے سیہ پوش عزادار ہمارے
۱۲۰
گردونپہ عیان ہوئیگا جب ماہ محرم
ہر گھر مین اوسی شب سے بچھیگی صف ماتم
رکھینگے علم تعزیہ خانون مین بصد غم
روئینگی غریبی پہ مری بیبیان باہم
سب میرے محب چاک گریبان رہینگے
دس روز ہم اون لوگون کے مہمان رہینگے
۱۲۱
جس غم مین کہ محبوس ہوے عابد دلگیر
پہنے گا کوئی نذر کا طوق اور کوئی زنجیر
دھیان آئیگا جب پیاس مین اصغر کے لگا تیر
شربت کوئی بچون کو پلائیگا کوئی شیر
ہفتم سے کوئی آب و غذا ترک کریگا
بیمار بھی دو روز دوا ترک کریگا
۱۲۲
ماتم کے نہ کپڑون کو اوتارینگے عزادار
بیٹھین گے نہ شادی مین کسی کے مرے غمخوار
ہاتھون کو حنائی نہ کریگا کوئی زنہار
آنکھون مین لگائینگے نہ سرمہ اولوالابصار
برپا علم آہ کو وہ لوگ رکھینگے
چالیسوین تک پنجتنی سوگ رکھینگے
۱۲۳
رستون مین پکارینگے یہ رکھ رکھ کے سبیلین
پیاسون کی یہ ہے نذر جو پیاسے ہین وہ پی لین
ہین ساغر کوثر کے یہ ملنے کی دلیلین
ہونگی یہی اون لوگون کی بخشش کی سبیلین
کام اونکے علی آئینگے اس کام کے بدلے
سو جام دلاوینگے ہم اک جام کے بدلے
۱۲۴
دیگا اونھین رب دوسرا خلعت رحمت
پہنائینگے محبوب خدا حُلہ جنت
لیجائینگے کوثر پہ شہنشاہ ولایت
اور وقت صراط آئینگی خاتون قیامت
اعجاز امامت اونھین دکھلائینگے ہم بھی
ہین عقدہ کشا قبر مین کام آئینگے ہم بھی
۱۲۵
غش ہوگئی سُنکر یہ بیان زینب پر غم
خیمے مین اوسی رات سے برپا ہوا ماتم
بیدار رہین صبح تلک بیبیان باہم
خیمون کو اکھڑوا کے چلے قبلہ عالم
آخر وہی صحرا وہی جنگل نظر آیا
تھی دوسری تاریخ کہ مقتل نظر آیا
۱۲۶
مطلع
جب وادیٔ غربت مین علی کا پسر آیا
منزل کیطرف لیکے ستارے قمر آیا
گردون سے فزون اوج زمین کا نظر آیا
تھا شور کہ دریاے شرف کا گہر آیا
خندان ہوے جون گل سفری راہ خدا کے
فردوس کی بو آگئی جھوکون سے ہوا کے
۱۲۷
گھورے کی عنان روک کے بولے شہہ ذیجاہ
لو ختم سفر ہوگیا المنّۃُ اللہ
سیدھی طرف خلد اسی دشت سے ہے راہ
پایا ہے عجب نور صفائی ہے عجب واہ
بھایا یہ مکان دوش محمدؐ کے مکین کو
جسطرح سے جھاڑے کوئی بالون سے زمین کو
۱۲۸
یہ گوہر مطلوب کے پانے کی جگہ ہے
فردوس سے زہرا کے یہ آنے کی جگہ ہے
جنگل مین یہی چھاؤنی چھانے کی جگہ ہے
واللہ یہ پھولون سے بسانے کی جگہ ہے
غربت کے نہ دکھ اب دل نالان سے اوٹھینگے
سن لیجو کہ مرکر بھی نہ ہم یہان سے اوٹھینگے
۱۲۹
ہرچند کہ بستی نہین ویران ہے یہ صحرا
خوشیو مین مگر رشک گلستان ہے یہ صحرا
راحت کدۂ نوحِ غریبان ہے یہ صحرا
رفعت مین یہ ازلک سلیمان ہے یہ صحرا
فرحت ہوئی یون آکے اس اوجڑے ہوے تن مین
جسطرح سفر سے کوئی آتا ہے وطن مین
۱۳۰
مطلوب شہہ عرش نشین ہے تو یہی ہے
دنیا مین جو فردوس برین ہے تو یہی ہے
انگشتر عالم کا نگین ہے تو یہی ہے
مرجایئے جسپر وہ زمین ہے تو یہی ہے
راحت بھی اسی جا عوض صبر ملینگی
جنت ہے گھر اُسکا جسے یان قبر ملیگی
۱۳۱
آبِ رُخ مومن کی طرح پاک ہے یہ خاک
غربت مین رواے تن صد چاک ہے یہ خاک
ہر درد کا درمان تہہ افلاک ہے یہ خاک
اکسیر جہان گرد ہے وہ خاک ہے یہ خاک
سجدہ بھی اسی خاک سے ممتاز رہیگا
جو اسپہ جُھکیگا وہ سرفراز رہیگا
۱۳۲
اس خاک کے رتبہ کو کسی نے نہین ج انا
ہے عین عبادت اسے آنکھون سے لگانا
چھوڑینگے نہ اس خاک کی تسبیح کو دانا
دَور اسکا نہ کم ہوئے گا جب تک ہے زمانا
کم ہونگے گنہہ غنچۂ امید کھائیگا
سو رنگ کا اجر اس سے نمازی کو ملیگا
۱۳۳
بیشک ہے مُزیل مرض و وافع آزار
اس خاک سے دنیا مین شفا پائینگے بیمار
جس مردے کے سینے پہ رکھینگے اسے دیندار
ایذاے فشار اوسپہ نہین ہوئیگی زنہار
شمشیر غضب سامنے گر ہوگی لحد مین
یہ اُوسکے لیئے سینہ سپر ہوگی لحد مین
۱۳۴
فرما کے یہ اوترے فرس خاص سے سرور
استادہ ہوے خیمۂ ناموس پیمبر
صحرا کی طرف دیکھ کے خوش ہوگئے اکبر
دریا پہ ٹہلنے لگے عباس دلاور
شہ بولے ہوا  نہر کی بھائی تمھین بھائی
ہان شیر ہو دریا کی ترائی تمھین بھائی
۱۳۵
مطلع
برپا ہوئے جب خیمۂ سرور لب دریا
اوترے حرم ساقی کوثر لب دریا
مُنھ دھونے لگے بیٹھ کے اکبر لب دریا
پھرنے لگے عباس دلاور لب دریا
شہہ بولے ہوا نہر کی بھائی تمھین بھائی
ہان شیر ہو دریا کی رائی تمھین بھائی
۱۳۶
عباس نے کی عرض کہ مرغوب جگہ ہے
کیونکر نہ محبت ہوکہ محبوب جگہ ہے
آپ آئین تو کتنی یہ خوش اسلوب جگہ ہے
شہہ بولے کہ ہان سچ ہے بہت خوب جگہ ہے
گرمی مین کہان سرد ہوا چلتی ہے بھائی
تمسا ہو بہشتی تو یہ جا ملتی ہے بھائی
۱۳۷
ایسے بھی بہت خلق مین ہین بندۂ داور
مرکہ جنھین سایا نہین ہوتا ہے میسّر
جلتے ہین پڑے تابش خورشید مین دن بھر
ملتی ہے بدن ڈھانپنے کو کرد کی چادر
دو گز کفن اے یوسف ثانی نہین ملتا
میت کے لیے غسل کو پانی نہین ملتا
۱۳۸
روئے یہ سخن کہکے شہنشاہ حجاری
اونٹون کے کھلے بار بند ہے فوج کی ثازی
تجدید وضو کرکے پھرے نہر سے غازی
مصروف ہوے طاعت خالق مین نمازی
اک نور کا جلوہ تھا سپاہ شہہ دین پر
گویا کہ ملک عرش سے اوترے تھے زمین پر
۱۳۹
دو دن تو غریبون کو ملا دشت مین آرام
تھی پانچوین تاریخ کہ آئین سپہ شام
ہفتم تلک اعدا سے رہا نامہ و پیغام
اور تھا شب ہشتم سے لڑائی کا سرانجام
پیارا کوئی کرتا نہین سادات سے پانی
حضرت پہ ہوا بند اوسی رات سے پانی
۱۴۰
گرمی کے وہ دن اور وہ بچون کا بلکنا
وہ تابش خورشید وہ ذرّون کا چمکنا
پیاسون کا وہ دریا کی طرف یاس سے تکنا
باقرؑ کی وہ فریاد وہ اصغر کا سسکنا
خیمے مین سکینہ کو جو غش پاتے تھے شپیرؑ
روتے ہوے خیمے سے نکل آتے تھے شپیرؑ
۱۴۱
تاریخ نُہم بھر گیا اعدا سے وہ جنگل
ہر سمت سے فوجون کی امڈ آتے تھے باول
تلوارین نظر آتی تھین یا برچھیون کے پھل
دریا بھی غریبون کی ہوا آنکھون سے اوجھل
وہان شام سے افواج ستم صبح تک آئی
لوگ اوٹھ گئے لشکر سے ادھر یہ کمک آئی
۱۴۲
تھے مستعد جنگ اوسی روز ستمگر
روکے ہوے تھے فوج کو عباس دلاور
تولے ہوے شمشیر یہ فرماتے تھے اکبر
آگے جو بڑھا پانون تو ہوجاؤگے بے سر
دیکھو کدھر آتے ہو یہ کیا بے ادبی ہے
یان خیمۂ ناموس رسول عربی ہے
۱۴۳
جو شاہ سے کہنا ہو کہو عرض کرین ہم
کثرت پہ جو بھولے ہو تو کچھ ہم بھی نہین کم
سبقت کو نہ گر منع کرین قبلۂ عالم
کر دین ابھی لشکر کی صفین درہم و برہم
رکنے کا نہین وار تہمتن سے ہمارا
شمشیر زنی کھیل ہے بچپن سے ہمارا
۱۴۴
لشکر ہے جری کونسا لشکر سے ہمارے
تھراتا ہے رستم کا جگر ڈر سے ہمارے
شیر آنکھ چُرا جاتا ہے تیور سے ہمارے
نکلا ہے شجاعت کا چلن گھر سے ہمارے
پسپا نہین ہوتے ہین یہ پیشہ ہے ہمارا
تھے شیر خدا جسمین وہ بیشہ ہے ہمارا
۱۴۵
موجود کسی کو نہین واللہ سمجھتے
ہین عالم فانی کو گذر گاہ سمجھتے
غیظ آئے تو شیرون کو ہین رو باہ سمجھتے
ہم وقت وغا کوہ کو ہین کاہ سمجھتے
جانباز ہین کونین مین شہرا ہے ہمارا
شمشیر یداللہ پہ قبضہ ہے ہمارا
۱۴۶
خیمے مین گئے حضرت عباس دلاور
حضرت نے کہا شور یہ کیسا ہے برادر
کی عرض چڑھے آتے ہین خیمہ پہ ستمگر
قبضہ پہ ادھر ہاتھ دھرے ہین علی اکبر
خاموش ہین سب حکم امام دوجہان سے
ارشاد ابھی ہو تو ہٹا دین اونھین یہان سے
۱۴۷
آگے مرے بڑھ بڑھ کے نشان فوج کے کھولے
مُنھ پر کئی بار آگئے تلوارون کو تولے
سینے مین لگی آگ پڑے دل مین پھپولے
آقا کے مگر خوف سے کچھ ہم نہین بولے
نامرد شقی صاحب شمشیر ہوے ہین
روباہ طرح دینے سے کیا شیر ہوے ہین
۱۴۸
اک کھیل ہے ابتو اونھین پیاسون کا ستانا
کیا جانیے کیا ہے ہمین اون لوگون نے جانا
آسان نہین کچھ مُنھ پہ جوانمردون کے آنا
تلوار جو کھینچین تو اولٹ جاے زمانا
بچہ بھی ہر اک شیر ہے سادات کے گھر کا
اعدا کی نہ سب فوج نہ اک طفل ادھر کا
۱۴۹
دیکھین کوئی لڑکون پہ بھلا ہاتھ تو ڈالے
دم بند کرین فوج کا یہ ہنسلیون والے
ہر صف ابھی اولٹے جو چلین چھوٹے سے بھالے
خندق کی طرح بہنے لگین خون کے نالے
رکتے نہین آجاتے ہین جب غیظ غضب مین
بچے ہین مگر غیظ یداللہ ہے سب مین
۱۵۰
اعدا سے اور اکبر سے جو اسدم ہوئی تکرار
بگڑے تھے غضب آپکی ہمشیر کے دلدار
یاد آگیا مجکو غضبِ حیدر کرار
اکبر سے بھی کچھ آگے بڑھے جاتے تھے ہربار
کیا غیظ مین وہ آپکے گودی کے پلے تھے
مین نے اونھین روکا نہین لشکر پہ چلے تھے
۱۵۱
سمجھا تھا مین اور یہی کہتے تھے وہ پیارے
کیون نام لیا شمر نے مامون کا ہمارے
یہ اہل ستم قابل تعذیر ہین سارے
کر دیتے ہین پسپا انھین تلارون کے مارے
آقا یہ ہمارے ہین کہ آقا کے پسر ہین
کیونکر نہ بڑھین ہم علی اکبر کے سپر ہین
۱۵۲
شہ نے کہا سر دینے کا وعدا جو نکرتا
طاقت تھی کہ پھر ہاتھ کوئی قبضہ پہ پھرتا
اکدم مین یہ میدان ستم لاشون سے بھرتا
ہاتھ اونکے نہ ب ڑھتے قدم اونکا ٹھہرتا
تنگ آن کے آخر کو یہ پیاسا بھی لڑیگا
اون لوگونپہ کھل جائیگا جب کھیپ پڑیگا
۱۵۳
موقع ہے ابھی صبر کا تم کیون ہوے برہم
آنے دو جو خیمے پہ چڑھے آتے ہین اظلم
اللہ تو ہے میری طرف فوج ہے گو کم
بے زخم لگے ہاتھ اوٹھانے کے نہین ہم
امت سے کبھی جنگ مین سبقت نہ کرینگے
واللہ مرینگے بھی تو ہم حق پہ مرینگے
۱۵۴
لڑکون کو جو روکا مین بہت خوش ہوا بھائی
کیا قہر تھا لٹ جاتی جو زینب کی کمائی
بچون نے کبھی کاہے کو دیکھی تھی لڑائی
اعدا کی درشتی کی اونھین تاب نہ آئی
بڑھتے تو کبھی صورت شمشیر نہ رُکتے
غصہ مین کسی اور سے وہ شیر نہ رُکتے
۱۵۵
تکرار نہ پھر ہو کہین تم جاؤ برادر
اعدا کو بھی اکبر کو بھی سمجھاؤ برادر
فرزندون کو زینب کو تو لے آؤ برادر
وہ چاند سی شکلین مجھے دکھلاؤ برادر
کہتا کہ چلو اشکون سے مُنھ دھوتے ہین شپیر
تم خیمے سے کیون نکلے خفا ہوتے ہین شپیر
۱۵۶
فوج ستم آرا کو یہ دیجو مرا پیغام
لڑکون سے ہے تکرار کہ مجھسے ہے تمھین کام
غربت مین گھڑی بھر تو مجھے لینے دو آرام
اچھا نہین بیکس کا ستانا سحر و شام
ہیہات حمیت ہوئی کیا قوم عرب کی
مہمان ہون مہلت مجھے دو آج کی شب کی
۱۵۷
اب ظہر کا ہنگام ہے اور دن بھی ہے آخر
مین صبح کو خود ہونگا کمر باندھ کے حاضر
ہے بے سروسامان ابھی یثرب کا مسافر
جائیگا کہین یہان سے نہ صابر و شاکر
حسرت نہ رہی طاعت ربِ دوسرا کی
تم سوؤ عبادت مین کرون اپنے خدا کی
۱۵۸
کھلواتا ہون صندوق نکلواتا ہون ہتھیار
آراستہ ہوتا ہے نشان شہہ ابرار
تابوت سکینہ مین ہے اے قوم ستمگار
نانا کی زرہ حیدر کرار کی تلوار
یہ شب تو لڑٓئی کے سرانجام کی شب ہے
تم جاگیو کل سے مرے آرام کی شب ہے
۱۵۹
اک شب بھی گوارا نہین تمکو مرا جینا
مظلوم سے یہ بغض مسافر سے یہ کینا
کُل چار پہر ہین نہ برس ہے نہ مہینا
گُل خون مین ڈبو دیجو محمدؐ کا سفینا
کل قبر سے زہرا کے نکل آنے کا دن ہے
کل خانۂ سادات کے لٹ جانے کا دن ہے
۱۶۰
یہ سُنکے گیا شیر قریب صف کفار
فرمایا کہ اے قوم جفا کارو ستمگار
واجب ہے ادب جنگ مین لازم نہین اصرار
شپیر ہین اک رات کی مہلت کے طلبگار
ہم جنگ کو موجود ہین جلدی تمھین کیا ہے
بس خیر وہ کل ہوگا جو منظور خدا ہے
۱۶۱		۱۶۱
لشکر سے یہ تب کہنے لگا شمر ستمگار
کہدو کہ نہین ملنے کی مہلت تمھین زنہار
جُھنجھلا کے یہ بولے کئی اوس فوج کے سردار
دیتے ہین جو کافر بھی ہو مہلت کا طلبگار
کچھ شرم نہین تجکو یہ کیا بے ادبی ہے
شپیر تو فرزند رسول عربی ہے
۱۶۲
اک شب کے امان دینے مین نقصان ترا کیا ہے
اوسپر یہ تعدی جو گرفتار بلا ہے
مظلوم پہ آفت ہے مسافر پہ جفا ہے
یہ جبر محمدؐ کی شریعت مین روا ہے
فاقون پہ نہ غربت پہ نظر کرتا ہے ظالم
تو خیر کے بھی کام مین شر کرتا ہے ظالم
۱۶۳
عابد پہ یہ نرغہ یہ مسافر پہ چڑھائی
مہمانون نے دو دن سے غذا بھی نہین پائی
پانی نہ دیا خیر کہ بگڑے نہ لڑائی
روکے ہین ترے حکم سے دریا کی ترائی
سید کو عبادت کی اجازت نہین دیتا
یہ ظلم کہ اک رات کی مہلت نہین دیتا
۱۶۴
تو ہنستا ہے اور روتے ہین وہان پیاس سے معصوم
یہان جشن ہے اور ہاے حسینا کی اودھر دھوم
پانی سے تو کافر کو بھی رکھتے نہین محروم
اے شمر محمد کا نواسا ہے یہ مظلوم
خورشید ہدایت ہے امام دو جہان ہے
قرآن سے روشن ہے حدیثون سے عیان ہے
۱۶۵
دیکھا جو شقی نے کہ ہین بگڑے ہوے سردار
عباس دلاور سے لگا کہنے جفاکار
دے رات کی مہلت جو ہین مہلت کے طلبگار
خیر آج کرین اور عبادت شہہ ابرار
پھر عذر کوئی پیش نہ جائیگا سحر کو
کل سبکے گلے کاٹ کے کھولینگے کمر کو
۱۶۶
عباس دلاور نے کہا ہوکے غضبناک
تو کاٹیگا شیرون کے گلے او سگ ناپاک
آگے مرے یہ بے ادبی مُنھ مین ترے خاک
بیکس ہوا ایسا پسر سید لولاک
کیون رکھ دون ۔۔۔۔۔۔۔۔۔۔ پہ انگشت میان کو
دکھلا دون مزا چھید کے  نیزے سے زبان کو
۱۶۷
بھاگا وہ پھرے ہونٹھ چباتے ہوے عباس
خیمے مین گئے ساتھ لیئے سبکو بصد یاس
کی عرض یہ جاکر پسر فاطمہ کے پاس
طے ہو گیا وہ امر ہمین جسکی نہ تھی آس
مہلت بھی ملی رخ بھی پھرا اہل جفا کا
روکر شہہ والا نے کہا شکر خدا کا
۱۶۸
گذرا جو وہ دن شام مصیبت نظر آئی
پردے مین چھپا مہر تو ظلمت نظر آئی
ماتم کی غریبون کے علامت نظر آئی
کھولے ہوے گیسو شب آفت نظر آئی
راحت دل عالم سے فراموش ہوئی تھی
دنیا غم سرور مین سیہ پوش ہوئی تھی
۱۶۹
جنگل کی اوداسی تو وہ اور شام کا ہونا
بچون کا وہ کھانے کے لیے بھوک مین رونا
پانی کی تمنا مین وہ مُنھ اشکون سے دھونا
فاقون مین کہان نیند کہان چین سے سونا
لُون چلتی تھی جب خاک مین اٹ جاتے بچے
ماؤن سے اندھیرے مین لپٹ جاتے تھے بچے
۱۷۰
آتی تھی درندون کی صدا بولتے تھے شیر
سب فرش پہ آندھی سے خس و خاک کا تھا ڈھیر
گل ہونے مین شمعون کے نہ لگتی تھی ذرا دیر
کرتی تھی اندھیرے مین ہوا اور بھی اندھیر
جب اوٹھتی تھین چوبین تو جھکا جاتا تھا خیمہ
بھرتی تھی ہوا جب تو اوڑا جاتا تھا خیمہ
۱۷۱
اوجڑے ہوے جنگل کی ڈراونی وہ صدائین
تھراتا تھا کوئی کوئی پڑھتا تھا دعائین
دھڑکا تھا جانیں نہ کہین بچون کی جائین
کس طرح اس آفت مین جگہ امن کی پائین
یہان آنکے پانی سے چھٹے کھانے سے چھوٹے
ہو صبح تو جانین کہ سیہ خانے سے چھوٹے
۱۷۲
خیمے کو خدا گردش گردون سے بچائے
خالق ستم لشکر ملعون سے بچائے
حافظ الم ہیبت ہامون سے بچائے
اللہ ہمین آفت شیخون سے بچائے
منزل پہ یہ آفت یہ تباہی نہین دیکھی
ہے ہے کسی شب مین یہ سیاہی نہین دیکھی
۱۷۳
آئی تھی صدا خیمے کے پیچھے سے یہ ہرآن
ہے ہے مرا بچہ ہے اسی رات کا مہمان
جنگل مین یہ کیا بن گئی ہے مجھپہ من مری جان
دو روز کے پیاسے تری غربت کے مین قربان
بابا بھی نہین عالم تنہائی ہے بیٹا
گھر سے تمھین جنگل مین اجل لائی تھی بیٹا
۱۷۴
مادر نے تو چھاتی پہ سُلا کر تمھین پالا
سایہ سے کبھی گرم ہوا مین نہ نکالا
مرتے ہی مرے تجھپہ یہ دُکھ چرخ نے ڈالا
آفت مین نہین آج کوئی پوچھنے والا
خاک اوڑتی ہے یون چلتی ہے میدان بلا مین
نیند آئیگی کیونکر تمھین اس گرم ہوا مین
		۱۷۵
امت کے لئے اپنا وطن چھوڑ کے آئے
صغرا کو گرفتار محن چھوڑ کے آئے
نانا کی لحد قبر حسن چھوڑ کے آئے
اس دشت کے کانٹون مین چمن چھوڑ کے آئے
پائی نہ کہین مادر جگہ امن و امان کی
جنگل وہی بھایا تمھین تھی وغا جہان کی
۱۷۶
کہتی تھی یہ گھبرائی ہوئی زینب ناشاد
پہچانتی ہون خوب یہ امان کی فریاد
کیونکر اونھین چین آئے کہ گھر ہوتا ہے برباد
مرنے پہ بھی راحت نہین دیتا غم اولاد 
کل کچھ نہ کچھ آفت ہے جو گھبرائی ہین امان
لو صاحبو تربت سے نکل آئی ہین امان
۱۷۷
جس روز حسن بھائی سے ہوئی تھی جدائی
اُس شب کو بھی امان کی صدا تھی یون ہی آئی
لاؤ صف ماتم کہ ہوئی گھر کی صفائی
پس خاتمہ ہے اب نہ بچے گا مرا بھائی
پیٹو کہ شب قتل شہہ جن و بشر ہے
امان کا یہ رونا نہین ماتم کی خبر ہے
۱۷۸
غش مین جو ابھی آنکھ مری لگ گئی ناگاہ
عریان سر زہرا نظر آیا مجھے واللہ
فرماتی تھین رُو رُو کے بصد نالۂ جانکاہ
آرام کی یہ شب نہین ہے زینب ذیجاہ
بسمل ہون چھری میرے کلیجہ پہ چلی ہے
بیٹی یہ شب قتل حسین ابن علی ہے
۱۷۹
مین نے کہا کیون بالون پہ خاک آپ نے ڈالی
فرمایا کہ گھر صبح کو ہوجائے گا خالی
حیدر کی بہو ہوئے گی بے وارث و والی
کل شام سے اوڑہونگی ردا فرق پہ کالی
کیونکر کہون تجھسے کہ جگر چاک ہے زینبؑ
شپیر کے مقتل کی یہ سب خاک ہے زینبؑ
۱۸۰
رونے مین اسی حال سے گذری جو پہر رات
سجادۂ طاعت سے اوٹھے قبلۂ حاجات
عباس دلاور کو بلاکر یہ کہی بات
ہم بیچ مین ہین گرد ہے سب لشکر بدذات
کچھ دور نہین بے ادبی فوج شقی سے
ہشیار رہو خیمۂ ناموس نبی سے
۱۸۱
سب کھینچ کے خیمے کی طنابین کرو یکجا
تا ایک ہی جانب سے رہے آنے کا رستا
گرمی کی اگر ہوئے تو برپا ہوئی ایذا
خندق مین رہے چار طرف آگ مہیّا
ہر دکھ مین مدد ایزد غفار کریگا
پیاسون پہ خدا نار کو گلزار کریگا
۱۸۲
سرگرم اطاعت تھی جو عباس علمدار
بھڑکا دیا خندق مین وہین اک کو اکبار
بٹھلائے جوان ڈیوڑھی پہ دیرینہ و ہشیار
بھیجے عقب خیمہ حفاظت کو کچھ اسوار
رتبہ سے جو واقف تھے ہر اک پردہ نشین کے
خود پھرنے لگے گرد خیام شہہ دین کے
۱۸۳
نعرہ کوئی کرتا تھا کہ یا حیدر کرار
للکارتا تھا کوئی کہ ہان بھائیو ہشیار
خاموش کھڑا تھا کوئی کھینچے ہوے تلوار
کون آتا ہے کوئی یہ صدا دیتا تھا ہربار
کہتا تھا علمدار کوئی اور نہین ہے
گھبراؤ نہ عباس غلام شہہ دین ہے
۱۸۴
کرتے ہو مصیبت مین جو تم سب مدد شاہ
بس حق رفاقت ہے یہی اجر کم اللہ
راضی ہے خدا تمسے خوشی ہین شہہ ذیجاہ
ہاتھ آئی ہے کیا دولت بیدار تمھین واہ
جو خواب مین دیکھا نہین وہ باغ کھلے گا
قبرون مین بھی اس جاگنے کا لطف ملیگا
۱۸۵
یہان جاگ تھی سوتا تھا اودھر لشکرناری
جب تین پہر رات اسی طرح گذاری
پچھلے سے دعائین تھین بس اور طاعت باری
شہہ محو وظائف تھے حرم کرتے تھے زاری
ہر حال مین حضرت کی نظر موے خدا تھی
سجدے تھے کبھی اور کبھی امت کی دعا تھی
۱۸۶
مطلع
ناگاہ بیاض سحر غم نظر آئی
مہتاب چلا رات بہت کم نظر آئی
صبح شب عاشور محرم نظر آئی
انجم کی جو صحبت تھی وہ برہم نظر آئی
جھونکا جو درختون کو لگا سرد ہوا کا
محرغانِ چمن کرنے لگے ذکر خدا کا
۱۸۷
وہ نور کا تڑکا وہ دم صبح کی سردی
جنگل مین گلون کی کہین سرخی کہین دردی
بھول ہوئی تھی وحشینون کو دشت نوردی
تکبیرین یہان بجتی تھی وہان صبح کی وردی
سامان تھا وہان قتل امام جہان کا
یہان شور تھا گلدستۂ زہرا مین اذان کا
۱۸۸
استادہ ہوے بہر نماز سحری شاہ
صف باندھ لی سب نے عقب سید ذیجاہ
حقا کہ عجب اختر تابان تھے عجب ماہ
ہر حال مین تھے قبلۂ کونین کے ہمراہ
مقبول تھی وہ پڑھ کے دوگانہ جو دعا کی
خالق نے اونھین دولت کونین عطا کی
۱۸۹
فارغ ہوے جب شکر کے سجدے سے وہ
تسبیحین رکھین سب نے سجے جنگ کے ہتھیار
ناموس کے خیمے مین گئے سید ابرار
حسرت سے نظر کی طرف خواہر غمخوار
فرمایا کہو غش ہے کہ سوتی ہے سکینہؑ
زینب نے کہا رات سے روتی ہے سکینہؑ
۱۹۰
ہے آپکے اوسکو کبھی نیند آئی ہے بھائی
بچون کو دکھائے نہ خدا داغ جدائی
اس چاند سی چھاتی کی جو بو اوسنے نہ پائی
مان پاس نہ لیٹی نہ مری گود مین آئی
فرقت ہو تو حال اوسکا خدا جانے کیا ہو
تھمتا ہے کوئی باپ سے بچہ جو پلا ہو
۱۹۱
بیٹی کا سُنا حال تو رونے لگے حضرت
فرمایا کہ لکھی تھی اسی عمر مین فرقت
افسوس یہ سن اور یتیمی کی یہ آفت
اللہ نگہبان کہ ہم ہوتے ہین رخصت
مشکل ہے پھر آنا ہمین تیغون کے تلے سے
لے آؤ کہ رولین اوسے لپٹا کے گلے سے
۱۹۲
روے سخن یاس یہ سنکر حرم پاک
پہنی شہہ والا نے تن پاک مین پوشاک
۔۔۔۔۔۔ یداللہ۔۔۔۔۔۔ شہر لولاک
گردونپہ ہوے غم سے ملایک کے جگر چاک
اون زلفون مین دیکھا جو رخ اوس خاصہ ۔۔۔۔۔۔ کا
آنکھون مین سما پھر گیا معراج کی شب کا
۱۹۳
حاصل جو زرہ کو ہوا وصل تن شپیر
داودٔ پکارے کہ رہے عزت و توقیر
دستانون کو ہاتھ آئی عجب صحبت دلگیر
بوسہ جو لیا چرخ پہ پہونچا سر شمشیر
باندھا جو کمر مین تو یہ پرتو نظر آیا
خورشید کے پہلو مین مہ نور نظر آیا
۱۹۴
پایا تھا جو قرب کمر سبط پیمبرؐ
جامے مین سماتی تھی وہ شمشیر دو پیکر
چار آنکھ دکھلانے لگا اوج سکندر
گردون پہ گلہ پھینکتا تھا فخر سے مغفر
کہتی تھی سپر دولت دین آج ملی ہے
دیکھو مجھے کس دوشپہ معراج ملی ہے
۱۹۵
جب سج چکے ہتھیارون کو تن شہہ ابرار
دکھلانے لگی آئینہ فضہ جگر افگار
خود بینی سے نیکون کو سدا رہتا ہے انکار
حضرت نے کہا آئینہ ہے حالِ تنِ زار
پرتو ہے جہان نور کا وہ سینہ ہے میرا
مین ہون وہ سکندر کہ دل آئینہ ہے میرا
۱۹۶
فضہ سے یہ فرماتا تھا وہ صاحب توقیر
جو آئین سکینہ کو لیئے شاہ کی ہمشیر
خود ہاتھون کو پھیلا کے یہ بولے شہہ دلگیر
آ اے مری پیاری ترا مشتاق تھا شپیر
بابا تری اس چاند سی صورت کے فدا ہو
کیون آکے لپٹتی نہین کیا ہمسے خفا ہو
۱۹۷
لو جانے دو غصہ کو مری گود مین آؤ
ہم آنکھین ملین چہرے سے مُنھ آگے تو لاؤ
مہمان ہین تمھارے ہمین بی بی نہ رولاؤ
عاشق جو ہماری ہو تو آنسو نہ بہاؤ
ہم ہونگے کہین تم کہین جاؤگی سکینہؑ
ڈھونڈھوگی تو پھر ہمکو نہ پاؤگی سکینہؑ
۱۹۸
اے صبح فراق پدر بیکس و ناکام
دن ہجر کے آپہونچے گے وصل کے ایام
لکھا تھا بہت کم تری تقدیر مین آرام
دکھلائیگی یہ صبح یتیمی کی تمھین شام
ہے زیست کی لذت یہی جو دم تمھین دیکھین
تم دیکھ لو جی بھر کے ہمین ہم تمھین دیکھین
۱۹۹
فرصت جو عبادت کے سبب ہمنے نہ پائی
یہ آخری شب عمر کی تھی اے مری جائی
کچھ دور نہ تھی ہم پہ تمھین نیند نہ آئی
کیا ہوویگا جب ہوگی مہینون کی جدائی
غم باپ کا اور قید کا دکھ جان حزین پر
کیونکر تمھین نیند آئے گی زندان کی زمین پر
۲۰۰
چھوڑا نہ کبھی چار برس تک مرا پہلو
مُنھ چھاتی پر رکھکر تمھین سو جانے کی تھی خو
وہان ہوگا کہان سر کے تلے باپ کا بازو
اٹ جائینگے اب گرد یتیمی سے یہ گیسو
کیون دم مرا صدمے سے نہ گھبرائے سکینہؑ
یہ تیرا گلا اور رسن ہاے سکینہؑ
۲۰۱
حضرت نے جو بیٹی سے کہے یہ سخن یاس
دل ٹکڑے ہوا رونے لگے حضرت عباس
گودی مین گئی باپ کے گھبرا کے وہ بے آس
رُخ زرد تھا نیلے تھے لب لعل پہ تھی پیاس
دشوار تھا ہجر پدر اوس رشک چمن پر
باہین تو گلے مین تھین دہن شہہ کے دہن پر
۲۰۲
مُنھ پر کبھی مُنھ ملتی تھی دیدیکے دعائین
لیتی تھی کبھی ننھے سے ہاتھون سے بلائین
کہتی تھی کبھی گھر سے نہ حضرت کہین چلین
روتی نہین مین آپ نہ اب اشک بہائین
آنے دو اگر پیاس سے غش آئیگا بابا
تم جیتے رہو پانی بھی مل جائیگا بابا
۲۰۳
کیون کڑھتے ہو بابا مجھے ایسی تو نہین پیاس
ملتی نہین پانی کی سلامت رہین عباس
اسوقت کی باتون سے مجھے آتا ہے وسواس
کہ آج کی شب کو بھی نہ رہیئے گا مرے پاس
پھر کل کی طرح نیند مری کھووگے بابا
مین بھی وہین سوؤن گی جہان سوویگا بابا
۲۰۴
ننھے سے کلیجے پہ مرے چلتی ہے تلوار
کھلتا نہین کچھ آپ نے کیون باندھے ہین ہتھیار
کیا قصد ہے جانا ہے کہان یا شہہ ابرار
تشویش کچھ ایسی ہے کہ بھولا ہے مرا پیار
صدقے گئی فاقون پہ حرم ساتھ نہ ہونگے
کیا یہ سفر ایسا ہے کہ ہم ساتھ نہ ہونگے
۲۰۵
شہہ بولے کہ درپیش ہوا ہے وہ سفر آہ
ایک ایک قدم جسمین ہین سو صدمۂ جانکاہ
بھائی ہو کہ بیٹا ہو گدا ہو کہ شہنشاہ
جز نیک عمل جا نہین سکتا کوئی ہمراہ
وہ راہ ہے دھڑکا سحر و شام ہے جسکا
پہلی ہے وہ منزل کہ لحد نام ہے جسکا
۲۰۶
کرتا نہین غربت مین کوئی آکے مدد تک
گر ساتھ گیا بھی کوئی توقیر کی حد تک
پھر آتے ہین روتے ہوئے پہونچا کے لحد تک
وہ خانۂ تاریک مین تنہائی ابد تک
نہ دوست و احباب نہ ہم بزم گئے ہین
تنہا یوہین شاہان اولی العزم گئے ہین
۲۰۷
جو خلق مین تھے صاحب تخت و علم و تاج
نوبت یہ ہوئی ہے کہ نشان اونکے نہین آج
شاہان جہان فخر سے دیتے تھے جنھین باج
وہ قبر مین ہین سورۂ المحمد کے محتاج
سکہ ہے نہ وہ اور نہ وہ تاج و نگین ہین
دولت تو زمانہ مین ہے خود زیر زمین ہین
۲۰۸
اولاد کا گلشن نہ عزیزون کا چمن ساتھ
یاور نہ مصاحب نہ محبان وطن ساتھ
نہ مال نہ فرزند نہ بھائی نہ بہن ساتھ
دنیا کے کل اسباب سے ہوتا ہے کفن ساتھ
آجاتی ہے وہان موت جہان گھر نہین ہوتا
بہتون کو کفن تک بھی میسر نہین ہوتا
۲۰۹
آرام کے خوگر کو ہے سختی کی کہان تاب
شب کو جو اندھیرا ہو تو ہوجاتا ہے بیخواب
تربت مین کہان راحت و آرام کا اسباب
جز داغ جگر روشنیِ شمع ہے نایاب
گھبرائے کہ وحشت ہو کہین جا نہین سکتا
کروٹ بھی لینے کی جگہ پا نہین سکتا
۲۱۰
پہلو کے وہ تکیے نہ وہ راحت کا بچھونا
دشوار ہے وہان سر کے تلے ہاتھ کا ہونا
بستر وہی مٹی کا وہی قبر کا کونا
وہ یاس سے رخسار دھرے خاک پہ سونا
رہتا ہے لباس ایک بہرحال گلے مین
بر مین کفن اور نامۂ اعمال گلے مین
۲۱۱
صحبت تھی شب و روز کی جنسے وہ  کہان پاس
ہمدرد جو ۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔
وہ قبر کا دُر پرسش اعمال کا وسواس
اوس ملک سے دنیا مین پھر آنے کی نہیں آس
دکھلا لین تزک چار دن افلاک کے نیچے
پھر شاہ و گدا ایک ہی ہین خاک کے نیچے
۲۱۲
کیا اونکو خبر جو کہ مکانون مین مکین ہین
خویش و پسر و ہمدم و احباب قرین ہین
تاریکیٔ مرقد سے وہ آگاہ نہین ہین
پوچھئے کوئی اون لوگون سے جو زیر زمین ہین
مٹی کے تلے دن کو بسر ہوتی ہے کیونکر
شب ہوتی ہے کس طرح سحر ہوتی ہے کیونکر
۲۱۳
بتلاؤ مسافر کو نہ تشویش ہو کیونکر
نہ راحلہ نہ زاد سفر پاس نہ رہبر
غربت مین نئی راہ نئے لوگ نیا گھر
وہ خانۂ پرہول یہ آرام کا خوگر
تربت بھی نہ جلد اے مری دلسوز ملینگی
منزل وہ ہمین بعد چہل روز ملینگی
۲۱۴
یہ کہکے بہت روئے شہنشاہ مدینہ
فرمایا کہ لو جاؤ پھوپھی پاس سکینہ
ہے آج تلاطم مین محمدؐ کا سفینہ
مشتاق ہے اب ظلم کے تیرون کا یہ سینہ
جائیگا سوے شام یہ سر تیغ سے کٹ کے
بس چار برس سو چکین چھاتی سے لپٹ کے
۲۱۵
وہ کہتی تھی للہ نہ گودی سے اوتارو
آئی ہو بلا سر پہ تو پہلے مجھے وارو
ننھے سے کلیجے پہ نہ اب برچھیان مارو
مر جاؤنگی بابا نہ سدھارو نہ سدھارو
ہوتا ہے خفا یون کوئی نازون کے پلے سے
ہے ہے مرے ہاتھون کو چھڑاتے ہو گلے سے
۲۱۶
چھاتی پہ مرے ہاتھ تو رکھین شہہ والا
ہے ننھے سے سینے مین کلیجہ تہ و بالا
پٹکون گی سر اپنا جو قدم گھر سے نکالا
کیا داغ دکھانے کے لیے تھا مجھے پالا
مر جائینگے گر آپ کے دشمن تو جیون گی
رسی سے بندھیگی مری گردن تو جیون گی
۲۱۷
بچنے کی نہین جان اب اس تشنہ دہن کی
تدبیر کیے جایئے ننھے سے کفن کی
منظور ہے گر شیر شہادت کے چمن کی
اچھا مجھے کیا راہ نہین ملنے کی امن کی
امان کے بھی رونے کا نہ غم کھاؤنگی بابا
مین چھوڑ کے ان سب کو چلی آؤنگی بابا
۲۱۸
بیٹی سے جدا ہوکے کہان جاتے ہین حضرت
کسکے لیے ہم سبکی گوارا ہوئی فرقت
وہ کون ہے جسکی یہ محبت ہے یہ اُلفت
حضرت نے کہا وہ مرے نانا کی ہے اُمت
جو خاص ہین اونمین وہ ہمارے ہین سکینہؑ
وہ تمسے زیادہ ہمین پیارے ہین سکینہؑ
۲۱۹
ہوجائین جب اٹھارہ نبی فاطمہ بے سر
اور داغ یتیمی ہو تمھین اے مری دلبر
اسباب لٹے قید ہون سجاد جلے گھر
تب آتش دوزخ سے بچین شیعہ حیدر
راضی ہون مین واللہ ستم مجھپہ یہ سب ہو
پر حشر مین شیعون کو نہ کچھ رنج و تعب ہو
۲۲۰
یون کہنے لگی سینے پہ مُنھ رکھ کے وہ نادان
کہتے ہین قیمتی کسے مین آپکے قربان
حضرت نے کہا سخت مصیبت ہے مری جان
یہ داغ ہے بچون کے لئے موت کا سامان
دل آتش غم سے صفت شمع کھلے گا
یہ حال تمھین عصر کے بعد آج کھلے گا
۲۲۱
ابتک تو یہ ہے ظلم کہ ملتا نہین پانی
پھر باندھینگے رسی سے گلا ظلم کے بانی
تم لاکھ کہوگی کہ ہین بابا کی نشانی
لے لینگے یہ بُندے بھی ترے ظلم کے بانی
جلاد مری روح کو غمناک کرے گا
موتی کے لیے کان  ترے چاک کریگا
۲۲۲
یہ کہکے جو شہ نے اوسے گودی سے اوتارا
غش ہوگئی بانو نہ رہا ضبط کا یارا
ہمشیر سے حضرت نے کہا روکے اشارا
آؤ کہ لگالین تمھین چھاتی سے دوبارا
حضرت پہ بھی دشوار تھی مان جائی کی رخصت
کم تھی نہ قیامت سے بہن بھائی کی رخصت
۲۲۳
پھٹتا تھا جگر شاہ کا زینب کے بیان سے
کیا درد کے الفاظ نکلتے تھے زبان سے
شہہ کہتے تھے مین آج جدا ہوتا ہون مان سے
کہتی تھی بہن کوچ ہے بابا کا جہان سے
کیا کیا مرے کام آئی ہے اس رنج و محن مین
سب طور تھا امان کی محبت کا  بہن مین
۲۲۴
بچپن سے کسی دُکھ مین برادر کو نچھوڑا
تنہا کبھی فرزند پیمبر کو نہ چھوڑا
فاقے کئے اکثر مگر اس گھر کو نہ چھوڑا
چھوڑا وطن اور نائب حیدر کو نہ چھوڑا
فرقت نہو اکدم یہ دعا شام و سحر تھی
غربت مین پچھڑ جانے کی لیکن نہ خبر تھی
۲۲۵
یہ کہکے چلے شاہ بچھی یہان صف ماتم
گویا کہ ہوئی بزم عزا درہم و برہم
سر کھولے ہوے پیٹتی تھین بیبیان باہم
تھا یہی شور کہ ہے ہے شہ عالم
دور تک بھی نہ پہونچے تھے کہ غش کر گئی زینبؑ
سر پیٹ کے فضہ نے کہا مر گئی زینبؑ
۲۲۶
نکلے در دولت سے شہنشاہ فلک جاہ
پردے سے ہوئی جلوہ نما قدرت اللہ
اٹھارہ نبی فاطمہ تھے آپکے ہمراہ
جھُرمُٹ تھا ستارون کا زمین پر عقب ماہ
تھا فرش سے تا عرش سما جلوہ گری کا
ڈیوڑھی تھی دریحہ فلک نیلوفری کا
۲۲۷
تسکانِ سماوات یہ کرتے تھے اشارے
دیکھو کہ زمین پر بھی نکلتے ہین ستارے
آتی تھی صدا گرد ہین یہان نور ہمارے
تارے یہ وہ تارے ہین کہ جو ہین ہمین پیارے
یہ سب وہ بشر ہین جو بنے نور خدا سے
ہے عرش بھی روشن انھین تارون کی ضیا سے
۲۲۸
رتبہ ہین زیادہ ملک و حور سے انکے
جلوے ہین فزون روشنی طور سے انکے
کرتا ہے قمر کسب ضیا نور سے انکے
عابد ہین یہ عطارے کرو دور سے انکے
اختر تو نکل آئینگے سارے جو چھپینگے
پھر انکو نہ دیکھوگے یہ تارے جو چھپینگے
۲۲۹
دیکھا رفقا نے جو رخ قبلۂ عالم
مجرے کے لیے صل علی کہکے ہوئے خم
حضرت نے عجب یاس سے دیکھا اونھین اور ہم
ہر اک زبان سے یہی نکلا کہ فدا ہم
نازان ہین عنایات شہہ تشنہ گلو پر
سو سر ہون تو قربان کرین ہر سر سو پر
۲۳۰
گرد ان کے دامن جو پڑھے جو سید ابرار
لینے کو رکاب آئے رفیقان وفادار
فرمانے لگے بڑھ کے یہ عباس خوش اطوار
اس ۔۔۔۔۔۔۔ عالی کا ۔۔۔۔۔۔۔۔۔ ہے سزاوار
جبریل پکارے نہین حاجت ہے کسی کی
بچپن سے بھی خادم کو تمنا تھی اسی کی
۲۳۱
اسوار ہوا جب وہ دوعالم کا خو زادہ
لشکر کا ہوا جاہ و حشم اور زیادہ
گھوڑا جو بڑھا کاہکشان بنگیا جادہ
جبرئیل چلے ساتھ سواری کے پیادہ
ہمراہ علم دھوپ مین تھا ظل خدا بھی
جبریل بھی تھے سایہ فگن سر پہ ہما بھی
۲۳۲
تھوڑا سا تو لشکر پہ خوشا رُعب زہے شاہ
دیندارون کی جان اور مسلمانون کا ایمان
وہ حسن کہ حوران جنان جنپہ مین قربان
سیرت مین ملک دیکھئے صورت مین تو انسان
خورشید بھی شرمندہ ہو رخ جلوہ گر ایسے
چلاتی تھین پریان نہین دیکھے بشر ایسے
۲۳۳
وہ چاند سے ماتھے وہ عمامے وہ عبائین
تسبیحین تو ہاتھون مین زبانون پہ دعائین
تن پھول سے غنچون کی طرح تنگ قبائین
۔۔۔۔۔۔۔۔۔ وہ سب راہ ۔۔۔۔۔۔۔۔۔۔۔۔۔ سے جائین
نور مہ کامل کبھی سینے کو نہ پہونچے
بو ایسی کہ عطر اونکے پسینے کو نہ پہونچے
۲۳۴
کس شان سے شملون کے سرے دوشپہ چھوڑے
وہ رعب وہ اقبال وہ ہتھیار وہ گھوڑے
تیغین بھی جو برسین تو کوئی مُنھ کو نہ موڑے
ایک ایک جری شیر کے پنجے کو مروڑے
برباد کرین کوہ کوہامون کو اولٹ دین
خیبر کی طرح قلعہ گردون کو اولٹ دیں
۲۳۵
جاتے تھے سواری مین جلال و حشم آگے
غل تھا کہ بڑھے جاؤ قدم با قدم آگے
جلدی تھی ہر اک کو کہ نکل جائین ہم آگے
پیچھے تو محمد کا نشان تھا علم آگے
جنت کے پھر ہرے سے جو بوآتی تھی تن من
طوبا نے جگہ پائی تھی زہرا کے چمن مین
۲۳۶
کیا اوج تھا نخل علم فوج خدا کا
فردوس بھی شابق تھا پھر ہرے کی ہوا کا
غل تھا کہ یہ ہے سروروان باغ وفا کا
پنجہ پہ ہے عالم ہدبیضا کی ضیا کا
ہر بار جو اک نور کی بجلی سی چمک جاے
خورشید منور کی نہ کیون آنکھ جھپک جاے
۲۳۷
اس شان سے مقتل مین جو پہونچے وہ جوانمرد
میدان مین ۔۔۔۔۔۔۔ کا اوٹھا عوض گرد
دہشت سے رخ شمر سیہ کار ہوا زرد
غل تھا کوئی دنیا مین نہین انکا ہم اورد
ٹوکے وہ انھین بڑھ کے لڑا ہو جو علی سے
یہ شیر گرسنہ نہین رُکنے کے کسی سے
۲۳۸
اون چاند سے چہرون نے دکھائی تھی عجب ضو
میدان مین تھا چار طرف نور کا پُرتو
شپیر کے عاشق اسد اللہ کے پیرو
اعدا تو کئی لاکھ یہ پورے بھی نہ تھے سو
کیا حسن عقیدت تھا عجب دل کے جوان تھے
آقا پہ فدا ہونے کو سب ایک زبان تھے
۲۳۹
بندھتی تھین صفیں یہان کہ علم کھل گئے وہان کے
ڈنکا جو ہوا ہل گئے دل پیر و جوان کے
تلوارین لیے غول بڑھے فوج گران کے
مظلومون پہ در بند ہوے امن و امان کے
آرام مین زہرا و علی کے خلل آیا
آمد ہوئی تیرون کی پیام اجل آیا
۲۴۰
دو لاکھ لعینون کے چلے تیر جو پیہم
بیجان ہوے اکدم مین پچاس آپکے ہمدم
عباس علمدار نے کی عرض یہ اوسدم
بائیس جوان رہگئے اے قبلۂ عالم
بے حکم تو قبضونپہ نہ یہ ہاتھ دھرینگے
حسرت نہ رہیگی جو دغا کرکے مرینگے
۲۴۱
اک انمین سے بڑھ جائے گا چمکا کے جو رہوار
ہو جائیگی موقوف ابھی تیرون کی بوچھار
حضرت نے کہا فتح سے کیا مجکو سروکار
ہون مین تو فقط بخشش امت کا طلبگار
تیغ و تیر و تیر و سنان کھانے دو بھائی
سب لوگون سے پہلے مجھے مر جانے دو بھائی
۲۴۲
عباس نے کی عرض کہ اے قبلہ عالم
کیجیے گا یہی خلق سے اوٹھ جائینگے جب ہم
آقا کو بھلا دیکھ سکے گا کوئی بیدم
یہ سب ہین غلام آپکے یا سید اکرم
چلنا صف جنگاہ مین تلوارون کا دیکھین
آج آپ سزا اپنے غمخوارون کا دیکھین
۲۴۳
مولا نے کہا ہے یہی مرضی تو کرو جنگ
یہ سنتے ہی سادات کے چہرے ہوے گلرنگ
شیرون نے عجب شان سے گھوڑون کے لیے تنگ
نیزے جو سنبھالے تو علمدار ہوے دنگ
دیکھا نظر غیظ سے افواج لعین کو
لرزہ ہوا نعرون سے دلیرون کے زمین کو
۲۴۴
تنہا گئے یون فوج پہ وہ صاحب شمشیر
چون گلۂ آہو پہ جھپٹتا ہے کوئی شیر
انبار تھے لاشون کے ادھر ڈھیر اودھر ڈھیر
ہاتھ اوڑ گئے پہونچون سے زبردست ہوے زیر
پاس نہ آسکے دور سے بے پیرون نے مارا
تلوارین نہ کھائین پہ اونھین تیرون نے مارا
۲۴۵
مطلع
جب سوے جان شہہ کی مددگار سدھارے
جانباز بان دکھلا کے وہ جرار سدھارے
دنیا سے جوانان خوش اطوار سدھارے
غم رہ گیا شپیر کے غمخوار سدھارے
لشکر نہ رہا شاہ فلک جاہ کے ہمراہ
اٹھارہ ستارے تھے فقط ماہ کے ہمراہ
۲۴۶
چھپنے لگے جسدم وہ ستارے بھی نظر سے
کھینچی قمر فاطمہ نے آہ جگر سے
دو بھانجے ٹکڑے ہوے شمشیر و تیر سے
یہان تک کہ جدائی ہوئی بھائی کے پسر سے
پامال ہوا یون بدن اوس رشک چمن کا
لاشا نہ اوٹھایا گیا فرزند حسن کا
۲۴۷
جب قتل ہوا حضرت عباس کا بھائی
تھا شور کہ اب سبط نبی کی اجل آئی
روتے تھے کہ بیٹے نے سنان سینے پہ کھائی
بس تین پہر مین ہوئی سب گھر کی صفائی
پہونچے صفت نکہت گل باغ ارم مین
پیدا ہوئے برسون مین فنا ہوگئے دم مین
۲۴۸
مارے گئے زینب کے پسر آنکھون کے آگے
عباس ہوے خون مین تر آنکھون کے آگے
دنیا سے گیا نور نظر آنکھون کے آگے
دیکھا کیے اور لٹ گیا گھر آنکھون کے آگے
سہرا بھی جوان بیٹے کا بابا نے نہ دیکھا
وہ کونسا تھا داغ جو مولا نے نہ دیکھا
۲۴۹
کیا روئے تھے یعقوب جو بچھڑا تھا پسر ایک
ہر نخل ہے خواہان کہ جدا ہو نہ ثمر ایک
مر جاتی ہے بلبل جو خزان ہو گل تر ایک
یہان داغ عزیزون کے بہتر ہین جگر ایک
صدمے سے لہو تن مین نہین زرد ہین شپیرؑ
اک زخم جگر کیا ہمہ تن درد ہین شپیرؑ
۲۵۰
حضرت جو ہین بیتاب تزلزل مین ہے گیتی
کاٹی ہوئی سب خاک پہ زہرا کی ہے کھیتی
وہ دھوپ وہ لون اور وہ جلتی ہوئی ریتی
ان سبکے سوا پیاس سنبھلنے نہین دیتی
نیلے ہین لب لعل کمر ضعف سے خم ہے
تلوارین اودھر کھینچتی ہین یہان ہونٹھونپہ دم ہے
۲۵۱
اسوار اودھر بڑھتے ہین نیزون کو سنبھالے
یہان تیر دعاؤن کے ہین اور آہون کے بھالے
وہان فوج سیہ رونے علم کھولے ہین کالے
ہین لال کو زہرا کے ادھر جان کے لالے
میدان سے نہ بڑھتے ہین نہ ہٹ سکتے ہین شپیر
عباس کے لاشے کی طرف تکتے ہین شپیر
۲۵۲
تنہائی کا احوال بھی مردم پہ عیان ہے
جو نور نظر تھا وہی آنکھون سے نہان ہے
پیرانہ سری مین عمر فرزند جوان ہے
بھائی نہین اب بازؤون مین زور کہان ہے
ٹوٹا ہے فلک عالم غربت مین لٹے ہین
ابن اسد اللہ سے دو شیر چھٹے ہین
۲۵۳
اوس فوج مین ڈھالون کا ہر اک برسا چھایا
اور چاند پہ زہرا کے ہے خورشید کا سایا
وہان گھوڑے بھی سیراب ہین دانہ بھی ہے کھایا
یہان تیسرا ہے روز کہ پانی نہین پایا
خیمہ مین اودھر دھوپ بھی لشکر پہ نہین ہے
چادر تک ادھر لاشۂ اکبر پہ نہین ہے
۲۵۴
پلہ پہ کماندارون کے ہے شمر سیہ رو
چلون سے ملائے ہوئے ہین تیر جفا جو
جب تھامتے ہین تیغ کا قبضہ شہ خوشخو
تھراتا ہے وہ تیر سے ٹوٹا ہوا بازو
ایذائے جراحت ہے مگر اوٹھ نہین سکتی
اس ہاتھ سے تیغ اوس سے سپر اوٹھ نہین سکتی
۲۵۵
ہر دم متقاضی ہین یہ اوس فوج کے سردار
طاقت نہین لڑنے کی تو رکھدیجیے ہتھیار
مولا سے یہ کہتی ہے یداللہ کی تلوار
جوہر مرے دکھلایئے یا سید ابرار
ڈر سے نہ قدم ٹھہرینگے بیداد گردن کے
اکدم مین اوڑا دونگی سران خیز سرون کے
۲۵۶
بے رحم ہے یہ قوم بس اب رحم نہ کیجے
اے قبلۂ کونین مجھے میان سے لیجے
سب قتل ہوے خویش و پسر بھائی بھتیجے
صف بستہ ہین کفار شکست وار انھین دیجے
مین وہ ہون کہ جسدم صف اعدا پہ چلون گی
جبریل بھی روکینگے تو ہرگز نہ رکون گی
۲۵۷
شہہ کہتے تھے اے تیغ دغا کسکو دکھاؤن
جرأت جو دکھاؤن تو بھلا کسکو دکھاؤن
زور آوریٔ شیر خدا کسکو دکھاؤن
ضرب اسد قلعہ کشا کسکو دکھاؤن
صبر انکی جفاؤن پہ کیا خیر بشر نے
بیٹون کی تباہی کبھی چاہی ہے پدر نے
۲۵۸
بالفرض کہ سب قتل ہوئی فوج ستمگر
پھر مجھسے ملینگے مرے بچھڑے ہوے یاور
بتلا مجھے جی اوٹھینگے عباس دلاور
چھاتی سے لپٹ جائینگے آکر علی اکبر
اکدم کے لیے گلشن ہستی کو اوجاڑون
نانا کی بسائی ہوئی بستی کو اوجاڑون
۲۵۹
یہ کہتے تھے حضرت کہ لگا تیر جبین پر
ماتھے سے لہو بہہ کے گرا دامن زمین پر
غصہ سے نظر آپ نے کی لشکر کین پر
تھرّانے لگے روح امین عرش برین پر
وہان زینب ناشاد کھلے سر نکل آئی
یہان تیغ علی میان سے باہر نکل آئی
۲۶۰
ہاتف کی ندا آئی کہ اے تابع تقدیر
ہان اب ہے اجازت کہ دکھا جوہر شمشیر
گھوڑے پہ سنبھل بیٹھے یہ سنکر شہہ دلگیر
نعرہ جو کیا کانپ گیا لشکر بے پیر
ناطاقتیٔ جسم نہ مطلق نظر آئی
تصویر جلال اسد حق نظر آئی
۲۶۱
وہ غیظ وہ نعرے وہ چمکتی ہوئی تلوار
گویا تھا مجسم غضب حضرت قہار
اتنا تو پکارے کہ خبردار خبردار
ڈھالین نہ اوٹھی تھین کہ گری برق شرر بار
گرمی سے ہوا مین شرر اوڑتے نظر آئے
جھونکا تھا غضب کا کہ سر اوڑتے نظر آئے
۲۶۲
اک تیغ سے تھی چار طرف شعلہ فشان برق
وہ برق کہ خود مانگتی تھی جس سے امان برق
یہان موج تو وہان سبل جو یہان ابر تو وہان برق
مُنھ زہر بُرش قہر بدن آگ زبان برق
سرکش تھا جو تاری یہ جلاتی تھی اوسی کو
لوہے پہ بھی گرتی تھی تو کھاتی تھی اوسی کو
۲۶۳
اوٹھ کر کبھی ٹھہری کبھی لچکی کبھی چمکی
سر گر گئے گردن جدھر اوس تیغ نے خم کی
سیدھی صف دشمن کو ملی راہ عدم کی
سیفی تھی کہ گویا دم شمشیر پہ دم کی
دم بھر مین صفین صاف تھین بیداد گرونکی
تھی مِنھ کی طرح خاک پہ بوچھار سرون کی
۲۶۴
تیزی تھی کہ منکر بھی ہر اک تھا مُقر اوسکا
تھا کاٹ میان دوجہان مشتہر اوسکا
خم ہوگئی تھی قلب پر تھا منکر اوسکا
بے فتح عدو پر بھی نہ کھلتا تھا سر اوسکا
تھی سم کی حرارت جو بدن اوسکا ہرا تھا
افعی کی طرح پیٹ مین کیا زہر بھرا تھا
۲۶۵
پایا تھا عجب زور عجب تیغ عجب ہاتھ
بجلی سی چمک جاتی تھی اوٹھ جاتا تھا ۔۔۔۔ ہاتھ
کچھ دسترس اعدا کا نہ تھا ملتے تھے سب ہاتھ
پُھرتی تھی عج جسم مین چلتا تھا عجب ہاتھ
شمشیر اجل فوج کے بھالون سے رکی ہے
گرتی ہوئی بجلی کہین ڈھالون سے رکی ہے
۲۶۶
کسکے سر و گردن مین جدائی نہ دکھائی
صف کونسی تھی جسکی صفائی نہ دکھائی
کسکو اسد حق کی لڑائی نہ دکھائی
مقتل مین کسے عقدہ کشائی نہ دکھائی
ریلا جو ہوا تاریون کو رول کے نکلے
شیرازۂ اجزائے بدن کھول کے نکلے
۲۶۷
اک ضرب مین ہاتھ اسکے اوڑائے تو سر اوسکا
شاخین کٹین اس نخل ستم کی ثمر اوسکا
دل اسکا دو پارہ کیا کاٹا جگر اوسکا
دم ہوگیا آخر ادھر اسکا اودھر اوسکا
جس جا پہ جھکے خون کی ندی وہین بہہ جائے
کیا دخل تھا اسکا کہ کسی پاک پہ رہ جائے
۲۶۸
سردارون کو تیغ دو زبان ڈھونڈھ رہی تھی
کفار کے علمون کا نشان ڈھونڈھ رہی تھی
اعدا کے یہ چھپنے کا مکان ڈھونڈھ رہی تھی
سب فوج ستم جائے امان ڈھونڈھ رہی تھی
جو ہاتھ لگا خون مین اوسے بھر دیا اوسنے
پایا جسے یکتا اوسے دو کردیا اوسنے
۲۶۹
تھا صورت آئینہ تمام اوسکا بدن صاحب
خون پیتی تھی پھر دیکھو تو منھ صاف دہن صاف
چلتی تھی جو سن سن تو نکلتا تھا سخن صاف
ہون مین تو وہ جاروب کہ کر دیتی ہون رن صاف
نااہل ہین نامرد ہین ناپاک ہین اعدا
ہین برق غضب ہون خس و خاشاک ہین اعدا
۲۷۰
تھا دور تلک خون سے اوس فوج کے رن سُرخ 
پھولا ہوا تھا تیغ کے اک پھل سے چمن سرخ
چہرے تو سیہ کارون کے تھے زرد بدن سرخ
تھی تیغ دو پیکر کی زبان سرخ دہن سرخ
بیوجہ نہ مُنھ لال تھا اوس بدہ چُوکا
بیڑہ وہ اوٹھائے ہوے تھی خون عدو کا
۲۷۱
مغفر سے جہلم کاٹ کے گردن مین درآئی
گردن سے سرکتی ہوئی جو شن مین درآئی
جوشن سے گذرا تھا کہ وہ تن مین درآئی
تن سے ابھی اوتری تھی کہ تو سن مین درآئی
بچتا کوئی کیا تیغ قضا رنگ کے نیچے
اک برق غضب کوندتی تھی تنگ کے نیچے
۲۷۲
قبضہ تھا کہ تھا چہر پُر قہر فضا کا
تابین تھین کہ دھارا تھا وہ دریائے فنا کا
باڑھ ایسی کہ رُخ پھر گیا دریا کے گھٹا کا
پیشہ وہ کہ پی جاے لہو اہل جفا کا
طمغہ کی جگہ یا اسد اللہ لکھا تھا
جوہر مین انا سیف یداللہ لکھا تھا
۲۷۳
چم خم سے ہلال فلک نیلوفری تھی
مارا تھا ہزارون کو مگر خون سے بری تھی
شوخی بھی نئی اور نئی جلوہ گری تھی
تھی تیغ کہ قبضہ مین سلیمان کے پری تھی
اک آگ لگی وار جدھر چل گیا اوسکا
جو آگیا سایہ مین بدن جل گیا اوسکا
۲۷۴
سیدھی جو چلے وہ تو صف فوج اولٹ جائے
دشمن پر پڑے جب تو لہو جسم کا گھٹ جائے
تھرائے فلک گاہ زمین ڈر کے سمٹ جائے
دیکھے جو خم اوسکا مہ نو شرم سے کٹ جائے
اوس برق کا ہمسر کوئی دنیا مین کہان ہے
یہ سب صفتین جسمین ہوئی وہ سیف ریان ہے
۲۷۵
جب شعلہ سرکش کی طرح فوج پہ لپکی
تصویر نظر آگئی بجلی کی تڑپ کی
تھرائے جگر آنکھ ستمگارون کی جھپکی
سر اوڑ گئے اور خون کی اک بوند نہ ٹپکی
سب ناریون کو خاک کا پیوند کیا تھا
آبِ دم شمشیر نے دم بند کیا تھا
۲۷۶
دم بھر کہین شمشیر سر انداز نہ ٹھہری
بجلی کی چمک رعد کی آواز نہ ٹھہری
روکا کیے وہ تفرقہ پرواز نہ ٹھہری
بے صید کئے صورت شہباز نہ ٹھہری
جب ہاتھ اوٹھا چرخ پہ سر چڑھ گیا اوسکا
پی پی کے لہو اور بھی دم بڑھ گیا اوسکا
۲۷۷
تیزی وہ کبھی خون مین نہاکر نکل آئی
ٹھہری کبھی غوطہ کبھی کھاکر نکل آئی
کاٹی جو زرہ موج مین جاکر نکل آئی
منجدہار سے دو ہاتھ لگاکر نکل آئی
کیا ڈر اوسے طوفان کا جو چالاک ہو ایسا
جب باڑھ پہ دریا ہو تو پیراک ہو ایسا
۲۷۸
غصہ مین گئی اور غضبناک پھر آئی
افلاک پہ چمکی تو سوے خاک پھر آئی
بیخوت سرون سے گئی بیباک پھر آئی
غل ہوتا تھا بھاگو کہ وہ صفاک پھر آئی
خالق کا غضب خلق مین کہتے ہین اسی کو
یہ مرگ مفاجات نہ چھوڑے گی کسی کو
۲۷۹
دم بھر نہ ٹھہرتی تھی عجب طرح کا دم تھا
نیزے پہ جسے ناز تھا سر اوسکا قلم تھا
ناگن مین نہ یہ زہر نہ افعی مین یہ سم تھا
فتح کی جویا تھی قد اس واسطے خم تھا
بداصل تکبر کے سخن کہتے ہین اکثر
جو صاحب جوہر ہین جُھکے رہتے ہین اکثر
۲۸۰
سرکش تھے جو اوس فوج ستمگر مین ستمگار
اک وار مین کرتی تھی دولخت اونکو وہ تلوار
جل جل کے وہ اخگر کی طرح ہوتے تھے فی النار
ترتیب عناصر مین خلل پڑتا تھا ہر بار
وہ چار ہوا سامنے جو خیرہ سر آیا
ہر مصرعۂ قد اوسکا رُباعی ن ظر آیا
۲۸۱
غل فوج مین تھا سیل فنا آتی ہے بھاگو
مُنھ کھولے ہوے سر پہ بلا آتی ہے بھاگو
جانین نہین بچنے کی وبا آتی ہے بھاگو
سر اوڑتے ہین جس سے وہ ہوا آتی ہے بھاگو
ان ڈھالون سے روکوگے کسے ہوش کہان ہے
جھونکا کوئی آیا تو یہ سب نخل خزان ہین
۲۸۲
جلتی تھین صفین شعلہ فشانی تھی غضب کی
کٹتے تھے عدو سیف زبانی تھی غضب کی
لوہے سے نہ رکتی تھی روانی تھی غضب کی
آیت تھی قیامت کی نشانی تھی غضب کی
بجلی سی چمکتی تھی تو ہٹ جاتے تھے جبریل
شہپر کو اوٹھائے ہوے تھراتے تھے جبریل
۲۸۳
جب کوند کے اوٹھتی تھی وہ شمشیر فنا دم
غل ہوتا تھا پریون مین کہ یا حافظ عالم
فوجین تھین بنی جان کی سب درہم و برہم
مضطر تھے ملک کانپتا تھا عرش معظم
جب برق چمکتی تھی سرک جاتے تھے جبریل
یا شیر خدا کہکے جھپک جاتے تھے جبریل
۲۸۴
لشکر مین یہ تھا شور کہ یا شاہ امان دو
اب پاؤن ٹھہرتے نہین للہ امان دو
بس رحم کرو سید ذیجاہ امان دو
بہر سر پُرخون یداللہ امان دو
بخشو ہمین اس تشنہ دہانی کا تصدق
پیارے علی اکبر کی جوانی کا تصدق
۲۸۵
دل تھام کے ہاتھون سے پکارے شہہ والا
کیا نام لیا یہ کہ لگا قلب پہ بھالا
اب ہوگیا سینے مین کلیجہ تہہ و بالا
پہلو تو مرے قتل کا یہ خوب نکالا
اچھا نہین اب لڑنے کے راضی برضا ہین
سو سر ہون تو اکبر کی جوانی پہ فدا ہین
۲۸۶
پھر روکے یہ فرزند کے لاشے کو پکارے
ہم روکتے ہین تیغ کو کیا کہتے ہو پیارے
اے شپر جوان باپ کی پیری کے سہارے
یہ دشمن دین بچ گئے صدقے مین تمھارے
رحم انپہ کیا گو مجھے غم دیتے ہین اعدا
اب تیری جوانی کی قسم دیتے ہین اعدا
۲۸۷
تم مر گئے بیجا ہے یہ کوشش یہ لڑائی
وہ کیا جیے جس پاس نہ بیٹھا ہو نہ بھائی
اس جنگ نے مرنے مین بڑی دیر لگائی
ہو جاے کہین جلد سر و تن مین جدائی
بس لڑ چکے اب تیغ و سنان کھائینگے بیٹا
بے جان دیے ہم نہ تمھین پائینگے بیٹا
۲۸۸
فرما کے یہ شمشیر شرر ریز کو روکا
روکا اوسے کیا شعلہ تبریز کو روکا
بے کل تھا مگر اسپ سبک خیز کو روکا
کس پیار سے چمکار کے شبدیز کو روکا
فرمایا کہ اُمت کا بھلا ہوتا ہے گھوڑے
راکب ترا اب تجھسے جدا ہوتا ہے گھوڑے
۲۸۹
شمشیر یداللہ ادھر میان مین آئی
اور جان لعینون کی اودھر جان مین آئی
پھر فوج عدو قتل کے میدان مین آئی
فریاد کی زہرا کے صدا کان مین آئی
رونے کا اوٹھا شور مدینہ کی طرف سے
صاف آئی صدا ہاے حسینا کی نجف سے
۲۹۰
وہان خیمہ سے نکلے حرم احمد مختار
یہان قبلۂ عالم پہ ہوئی تیرون کی بوچھار
فریاد کہ اک تشنہ دہن لاکھ ستمگار
تلوارین تو سب فوج کی اور ایک تن زار
گھر لٹتا تھا زہرا کا قیامت کی گھڑی تھی
بوچھار نہ تھی تیرون کی ساون کی جھڑی تھی
۲۹۱
ٹکڑے ہوا تیغون سے محمد کا جگر بند
کٹ کٹ کے جدا ہونے لگا بند سے ہر بند
پُرزے تھی قبا خون مین ڈوبا تھا کمربند
ہر زخم کے کوچے تھے کھلے امن کا دربند
طاقت جو نہ تھی ضعف سے تھراتے تھے شپیرؑ
جب پڑتی تھی تلوار تو جُھک جاتے تھے شپیرؑ
۲۹۲
جب لگتی تھی برچھی تو یہ فرماتے تھے سرور
زخمی تری چھاتی کے مین صدقے علی اکبر
تلوار سے کٹ جاتا تھا جب بازوے انور
چلا کے یہ کہتے تھے کہ ہیہات برادر
کچھ تیر کے صدمے کو نہ کہہ سکتے تھے شپیرؑ
لاش علی اصغر کی طرف تکتے تھے شپیرؑ
۲۹۳
تھا عصر کا ہنگام کہ آفت ہوئی برپا
گھوڑے سے گرے آپ قیامت ہوئی برپا
جن و ملک و انس مین رقت ہوئی برپا
دنیا مین اوسی دن سے مصیبت ہوئی برپا
دب دب کے جو پیکان تن شفاف سے نکلے
سر کھول کے پریون کے پرے قاف سے نکلے
۲۹۴
تڑپے جو زمین پر کئی باری شہ والا
تھا شور کہ لو ہوگئی دنیا تہہ و بالا
اوٹھتے تھے کہ مارا کسی بیرحم نے بھالا
خم ہو گیا وہ فاطمہ کی گود کا پالا
طاقت یہ کہان تھی کہ پھر اوٹھتے جو سنبھل کر
غش ہوگئے ریتی پہ لہو مُنھ سے اوگل کر
۲۹۵
خنجر کو اودھر شمر ستمگار نے دیکھا
ڈیوڑھی سے ادھر زینب ناجار نے دیکھا
فرزند کا مُنھ حیدر کرار نے دیکھا
خیمے کی طرف سید ابرار نے دیکھا
غم تھا یہ کہین زینب خوشخو نکل آئے
خنجر جو ملا حلق سے آنسو نکل آئے
۲۹۶
جب خشک گلے پر ہوئی خنجر کی روانی
دوبار اشارا کیا حضرت نے کہ پانی
پیاسے ہی سدھارے نہ بجھی تشنہ دہانی
سر کاٹ کے سینے سے اوٹھا ظلم کا بانی
بھائی نے تڑپنا بھی نہ مانجائی کا دیکھا
نکلی جو بہن نیزے پہ سر بھائی کا دیکھا
۲۹۷
ہان حیدر یو مرثیہ اب ہوتا ہے آخر
پُرسا دو کہ ہین  فاطمہ اس بزم مین حاضر
ہے ہے شہہ آوارہ وطن ہاے مسافر
۔۔۔۔۔۔۔۔۔۔۔۔ تھا تشنہ دہن صابر و شاکر
زلفین وہ تری خاک مین سب لٹ گئین ہے ہے
ہے ہے تری خنجر سے رگین کٹ گئین ہے ہے
۲۹۸
مولا ترے عمامۂ گلگون کے تصدق
آقا ترے پیراہن پُرخون کے تصدق
ان زخمون کے قربان دل محزون کے تصدق
ریتی پہ تڑپتے قد موزون کے تصدق
خنجر کے تلے سجدۂ رب کرنے کے صدقے
سیّد ترے پانی کے طلب کرنے کے صدقے
۲۹۹
زخمی ہوئے تلوارون سے ہے ہے ترے پہلو
ہے ہے ستم ایجاد نے پکڑے ترے گیسو
ہے ہے ترے سینے پہ رکھا شر نے زانو
ہے ہے تری پوشاک بھی سب لے گئے بدخو
کاندھے پہ عبا بر مین قبا رہنے نہ پائی
ہے ہے ترے لاشے پہ روا رہنے نہ پائی
۳۰۰
وہ دھوپ وہ اوس آٹھ پہر ہاے حسینا
لی آکے کسی نے نہ خبر ہاے حسینا
نیزے کی انی اور ترا سر ہاے حسینا
کیوں پھٹ نہین جاتا یہ جگر ہاے حسینا
کچھ فرق نہ اوس نار مین اور نور مین رکھا
خونی نے سرِ پاک کو تنور مین رکھا
۳۰۱
خاموش انیسؔ اب کہ جگر چاک ہے غم سے
بہتا ہے لہو اشک کی جادیدۂ نم سے
کہ عرض بصد عجز شہنشاہ امم سے
مولا مجھے محروم نہ رکھ اپنے کرم سے
کب تک غم دنیا مین گرفتار رہون مین
آقا تو مرے آپ ہین پھر کس سے کہون مین
سلام
۱
چشمون مین اشک ہین جو سراسر بھرے ہوئے
دامن مین مجرئی کے ہین گوہر بھرے ہوئے
۲
عابد کو لے گئے تھے جو ظالم پیادہ پا
تھے آبلون مین خار سراسر بھرے ہوئے
۳
صرف خزان ہوا تھا جو گلزار فاطمہؑ
جھولے مین تھے اجل کے گل تر بھرے ہوئے
۴
برسائے تھے یہ ظالمون نے شہہ پہ تیر ظلم
پیکان تھے جسم پاک کے اندر بھرے ہوئے
۵
مشرق سے داد خواہ نکلتا ہے ہر سحر
مُنھ کو لہو سے خسر و خاور بھرے ہوئے
۶
بچون سمیت گرمی مین کہتے تھے اہلبیت
زندان کے ایک مجرے کے اندر بھرے ہوئے
۷
سجاد کے جو گل سے کف افگار تھے
تھے خون سے خار صورت تشنہ بھرے ہوئے
۸
یون جلوہ گر تھے ظلمت رندان مین اہبیت
دامان شب مین جیسے ہون اختر بھرے ہوئے
۹
کہتے تھے شاہ جاؤنگا نانا کے سامنے
اصغر کے خون سے روے منور بھرے ہوئے
۱۰
ٹکراتی تھین جو رو رو کے سر اپنا بیبیان
تھے خون سے قید خانے کے سب در بھرے ہوئے
۱۱
شہہ تشنگی مین کہتے تھے مین میرے منتظرو
کوثر کا جام ساقیٔ کوثر بھرے ہوئے
۱۲
صغرا کا رنگ اوڑ گیا دل کانپنے لگا
آیا جو بال خون مین کبوتر بھرے ہوئے
۱۳
مقتل مین لوٹتے تھے طیوران کربلا
خون تنِ حسین سے شہپر بھرے ہوئے
۱۴
جنت مین حورین کہتی تھین پیاسون کے واسطے
کوثر کے گرد رکھے ہین ساغر بھرے ہوئے
۱۵
اکبر کی لاش ڈھونڈھتے پھرتے تھے ہر طرف
آنکھون مین اشک سبط پیمبر بھرے ہوئے
۱۶
پیش امیر شام گئے کس غرور سے
تلوارین شہہ کی خون مین ستمگر بھرے ہوئے
۱۷
کہتے تھے شاہ شیر ۔۔۔۔۔۔۔۔۔۔۔۔۔۔۔۔۔۔۔۔
۔۔۔۔۔۔۔۔۔سمجھین ذوالفقار کے جوہر بھرے ہوئے
۱۸
عابد وطن مین کہتے تھے ظلم یزید سے
افسوس خالی ہوگئے کیا گھر بھرے ہوئے
۱۹
ماتم میں شاہ کے ہمہ تن درد ہون انیسؔ
رگ رگ مین جاے خون ہین نشتر بھرے ہوے

